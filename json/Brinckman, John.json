[
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Vagel Grip",
        "text": [
            [
                "Oll Rostock \u2013 min oll Vaderstadt!",
                "Ick heww di gor to leef,",
                "so leef, f\u00f6rwohr! \u2013 ick weet nich, wat",
                "ick \u00fcm di let un gew.",
                "Ick b\u00fcn nu mennig Johr all f\u00fcrt,",
                "'n b\u00e4ten all verspakt,",
                "man Rostock, dat's sonn eegen Wurt,",
                "dat frisch mi wedder makt."
            ],
            [
                "Ick ded min Tit mi orig \u00fcm,",
                "wu dat woll b\u00e4ter wir;",
                "nah Ost un Westen kern ick r\u00fcm,",
                "an dusend Mil un mihr;",
                "nipp kek ick to, doch f\u00fcnn ick ball",
                "dat slichter, as ick dr\u00f6mt:",
                "Vun v\u00f6rrn dor was dat muert all,",
                "man achter was dat kleemt."
            ],
            [
                "Dat Allerbest \u2013 dat Allerbest,",
                "dat in de Fr\u00f6mm' ick seg,",
                "een smuck l\u00fctt Fohrt\u00fcg is dat west,",
                "dat dor v\u00f6r Anker leg;",
                "noch lang h\u00f6ll dat keen hunnert Last,",
                "man wat mi denn so freugt \u2013",
                "dat was, dat vun sin b\u0153welst Mast",
                "de Vagel Grip hett weigt."
            ],
            [
                "Dat was de Bucht vun Halifax,",
                "all Sch\u00e4p in S\u00fcnndagsstaat;",
                "dor weigten hunnert Junionjacks,",
                "Dannbrogs un Hanseat,",
                "hollandsch un fransche Trikulur,",
                "de Yanki Stirn un Strip \u2013",
                "man keen so flott un keen so stur",
                "as du, oll Vagel Grip!"
            ],
            [
                "Ick kek un st\u00fcnn un st\u00fcnn un kek",
                "un hadd un kreg nich nog;",
                "dat w\u00fcrr mi \u00fcm dat Hart so week,",
                "un natt w\u00fcrr mi dat Og.",
                "Mi d\u00fccht, as prait de Vagel dor",
                "mi an in eenschen furt:",
                "\u00bbKumm!, f\u00f6r de Warnow s\u00fcnd wi klor,",
                "kumm furtst man mit an Burd!"
            ],
            [
                "St\u00fcr s\u00fcdlich du un nurdlich Kant,",
                "wuhen de Wind grad bl\u00f6\u00dft \u2013",
                "Peil du di jede Purt un Strand",
                "de Ros' r\u00fcnd, Ost un West \u2013",
                "st\u00e4k du din Kabels ut all beid,",
                "din stiw Nikastel-K\u00e4d \u2013",
                "to Hus is doch de beste Reid,",
                "de s\u00e4kerst Ankerst\u00e4d!\u00ab"
            ],
            [
                "Ick hei\u00df di an min Gaffel hier",
                "h\u00fct up, oll Vagel Grip!",
                "Mit di, oll ihrlich Flagg, dor st\u00fcr",
                "min Bok ick as sonn Schipp.",
                "Is't ok keen groten Urlogsmann",
                "un ok man ring sin Fracht \u2013",
                "een s\u00fcht sick doch dat Got eens an,",
                "finnt, wat een s\u00f6cht grad, sacht."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "L\u00fcnk un G\u00e4lg\u00f6sch",
        "text": [
            [
                "Jung, smit mi nich mit Steen un Str\u00fcnk",
                "hier v\u00f6r min Sch\u00fcnd\u00f6r up de L\u00fcnk",
                "un up de l\u00fctt G\u00e4lg\u00f6sch!",
                "Wat du f\u00f6r'n ollen Racker b\u00fcst!",
                "S\u00fchst nich, wat de arm V\u0153gel fr\u00fcst?",
                "De s\u00fcnd ok Blot un Fleesch."
            ],
            [
                "Du hest to Hus de Sch\u00f6ttels vull,",
                "du frettst Dag in Dag ut f\u00f6r dull",
                "un premst di vull din Mag' \u2013",
                "G\u00e4lg\u00f6sch un L\u00fcnk, wat hungert de!",
                "Ehr Disch liggt \u00fcnner Is un Snee,",
                "dat geiht ehr gor to schrag."
            ],
            [
                "Ehr Tit is hart, ehr Winter d\u00fcr,",
                "dat geiht ehr as de Pracherl\u00fcr,",
                "glik vunne Hand to M\u00fcnd.",
                "Un wenn een Weitkurn vun de D\u00e4l",
                "ok rut eens fl\u00fcggt, dat is nich v\u00e4l,",
                "un dat is girn ehr g\u00fcnnt."
            ],
            [
                "Kumm herl Da, nimm di\u00df Hand vull Ohr'n",
                "un dr\u00e4g s' ehr achter in'n Gor'n",
                "un w\u00e4s doch eenmal klok!",
                "Dat is 'ne slichte Wirtschaft man,",
                "de K\u00e4uh un Schap d\u00f6rchfodern kann",
                "un nich ehr L\u00fcnkens ok."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "In Mandschin",
        "text": [
            [
                "Dal ute Dak de Mand dor kickt,",
                "as 'ne Dirn \u0153wer'n Tun, de sick grint,",
                "ehr Hochtitslinn' uppe Bleek hett prickt",
                "un ehr Hemm' tw\u00e4lt uppe Lin."
            ],
            [
                "Dat D\u00f6rp liggt still up de witte Plan",
                "as Farken int Kr\u00fcmmstroh,",
                "un ded dor kreigen nich een Hahn,",
                "denn w\u00fc\u00dft keen Minsch dat jo."
            ],
            [
                "Un g\u00fcng dor nich noch r\u00fcnd 'ne L\u00fccht,",
                "bi't Vehhus lank de D\u00e4mm,",
                "hadd Fadenholt de Hoff mi d\u00fccht",
                "un de Katens utrad't St\u00e4mm."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Sneedr\u00e4wel",
        "text": [
            [
                "Hei! st\u00f6rmt vun de nurdlich Kant",
                "dat in'n K\u00fcsel her!",
                "Hei! de Snee de t\u00f6rmt 'ne Schant",
                "dwas dor v\u00f6r de Katenwand \u2013",
                "dat's 'ne wille G\u00e4r."
            ],
            [
                "Rein as ob de Winter dun",
                "dor koppheister sch\u00f6t",
                "\u0153wer Stock un \u0153wer Tun \u2013",
                "allens sleiht he blag un brun,",
                "k\u00fcmmt wat inne M\u00f6t."
            ],
            [
                "Hei! he gr\u0153lt, un dat ger\u00f6tt",
                "em so s\u00f6t un fin,",
                "as de Vagel singt he nett,",
                "de den Burn de Kalwer frett",
                "un ahn Solt de Swin."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "H\u00e4ktpoppen",
        "text": [
            [
                "De See de dreggt noch Pir un Wag,",
                "dat Is hett lang nog stahn \u2013",
                "de H\u00e4kt de bitt, dat is keen Frag,",
                "nu will wi poppen gahn.",
                "De Fischer wir dor gistern noch",
                "mit Sl\u00e4den, Wad un Winn,",
                "he ded'n bandig Brassentog \u2013",
                "nu weet wi doch,",
                "wat dor noch Waken s\u00fcnd."
            ],
            [
                "Snid man de Wipens nich to dick",
                "un snid s' ok nich to lang,",
                "giff ok de Snur ehr rechte Schick",
                "un winn s' ok nich to rank!",
                "St\u00e4k mi den Pl\u00f6tz ok jo recht fast",
                "dwas up den Haken up,",
                "dat nich de H\u00e4kt gl\u00f6wt, wi heww' spa\u00dft!",
                "Man got uppa\u00dft!",
                "Bitt he, treck wi em rup."
            ],
            [
                "S\u00fch, dor f\u00f6llt all een Wipen \u00fcm",
                "un tr\u00fcndelt in dat Lock;",
                "wu flink de Snur sick dreigt r\u00fcnd \u00fcm \u2013",
                "du steihst ok as sonn Block!",
                "Treck an! He sitt \u2013 flink an; he sitt \u2013",
                "to slapp nich, nich to straff!",
                "Dat he de Snur intwei nich ritt,",
                "nich af se bitt",
                "un sett't sick uppen Draff!"
            ],
            [
                "Dat m\u00f6t een forschen Bengel sin,",
                "den krieg wi so nich fat't,",
                "wenn wi em so sin eegen Pin",
                "nich af sick spaddeln lat't.",
                "So, nu is't Tit, nu hal wi'n ran,",
                "ick kenn sin Ort un Wis';",
                "he's fack, ick s\u00fclm fat em an!",
                "S\u00fch, dat wir dan \u2013",
                "dor liggt he all up't Is!"
            ],
            [
                "Is dat een Kirl! Wen hett nu recht?",
                "Kann sin, dat'n Punter n\u00e4g'n",
                "v\u00f6r't Og he uppen D\u00e4sen weggt.",
                "Wat ward sick Moder h\u0153g'n!",
                "Dat is noch eens'n sch\u00f6n Middagbrot,",
                "to T\u00fcffken un brun R\u00f6w",
                "smeckt, Krischan, dat gef\u00e4hrlich got \u2013",
                "du nimmst to Not",
                "sacht morrn mit \u00fcns f\u00f6rleef?"
            ],
            [
                "Nu h\u00fcr eens, wu dat Water st\u00f6tt,",
                "klunkt, r\u0153telt, rummeln deit,",
                "as wenn de See sin D\u00e4k anf\u00f6tt",
                "un mit de Fust ansleiht!",
                "Wat dat dor \u00fcnnen runscht un knallt,",
                "knackt, ballert un maracht!",
                "Nu krieg wi sacht D\u00e4uw\u00e4der ball,",
                "de Mand hett all",
                "sick wesselt gistern nacht."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "D\u00e4uw\u00e4der",
        "text": [
            [
                "T\u00f6w, Winter, t\u00f6w, du Brummbor!",
                "Wat makst uns all f\u00f6r Last!",
                "T\u00f6w man, nu is din Tit glik \u00fcm,",
                "oll Gnatzkopp, Wr\u0153gelknast!",
                "Du hest \u00fcns dull noch sch\u00e4welt,",
                "so dull een sch\u00e4weln kann;",
                "un wenn du di ok noch so sparrst",
                "un girn uns wider sch\u00e4welt haddst,",
                "nu m\u00f6st an't Metzer ran!"
            ],
            [
                "Du s\u00fchst all gor to geestlich,",
                "to grag all ut un gr\u00f6n,",
                "du haddst sacht girn'n Hamel hatt,",
                "'n Hamel mit fif Been?",
                "Man so fett fiedelt Lux nich \u2013",
                "din Recht kriggst, s\u00fcs keen Spir;",
                "den Swanz di achter't Uhr afsnir'n,",
                "dat m\u00fcchst du, gl\u00f6w ick, gor to girn \u2013",
                "ja, wenn de S\u00fcnn nich wir!"
            ],
            [
                "De steiht nu wedder tidig up,",
                "un lat geiht se to R\u00fcst;",
                "se kihrt sick an din'n Iwer nich,",
                "kihrt sick nich an din L\u00fcst;",
                "se hett di an din'n Poll nu fat't",
                "un pl\u00fcckt di ut din'n Bort;",
                "se f\u00f6tt di an din blag oll Snut",
                "un ritt din grisen Hoor di ut,",
                "bet dat du dot di rort!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Stutenollsch",
        "text": [
            [
                "Dat Farken, dat was meist verklamt",
                "un tillf\u00f6t't uppe Kaw;",
                "Schultmoder is \u0153werto noch kam'",
                "un hett't flink in ehr Plat upnam'",
                "un l\u00e4d't inne Weeg bi'n Aw."
            ],
            [
                "Dor hett se't mit'n P\u0153hl todeckt",
                "un hett'n heeten Steen",
                "em tenzen F\u00f6ten hen noch steckt \u2013",
                "nicks as de Snut, de rut he reckt,",
                "is vun em nu to sehn."
            ],
            [
                "De Stutenollsch kem mit ehr Dracht",
                "un K\u00f6rw un Schirm dunn gahn;",
                "se kem inne D\u00f6nskd\u00f6r rin un lacht",
                "un s\u00e4d: \u00bbDat hadd'ck all min L\u00e4r nich dacht \u2013",
                "noch sonn sch\u00f6n Sl\u00e4denbahn!"
            ],
            [
                "Na, Schultenmoder, na wu geiht't?",
                "Nee, is dat eenmal kolt!",
                "Ob dat woll ball uppen D\u00e4u wedder sleiht?",
                "'n b\u00e4ten Mulschell h\u00fct? Sonn Mulschell deit",
                "mal sacht, dat's backt ut Smolt.\u00ab"
            ],
            [
                "Ehr K\u00f6rw hadd dal se sett't un seg",
                "in't Speegel nah ehr M\u00fctz.",
                "Dunn kek s' sick r\u00fcnd, un as de Weeg,",
                "dicht bi de Aw, to sehn se kreg,",
                "dor r\u00f6p s': \u00bbAll wedder wat L\u00fctts?"
            ],
            [
                "Na, Schultenmoder, dat's Gott's S\u00e4gen,",
                "een nimmt dat, as een't nimmt;",
                "wat Gott een'n schickt, dat m\u00f6t een dr\u00e4gen \u2013",
                "dat is woll nu all Nummer n\u00e4gen,",
                "wenn een to't anner k\u00fcmmt?\u00ab"
            ],
            [
                "Nahst g\u00fcng se nah de Weeg ran sacht:",
                "\u00bbNee, dat is jo'n wohren Staat!",
                "Nee, dat hadd'ck all sein Dag' nich dacht,",
                "nee, wat de Jung nah'n Schulten slacht!",
                "De hett sonn Snut akkrat!\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Swinslachten",
        "text": [
            [
                "Hurra! nu is dat Fastelnacht,",
                "nu gifft dat frische Kost!",
                "Hurra! nu is \u00fcns' Fettswin slacht't,",
                "dor h\u00e4ngt he an de Post!"
            ],
            [
                "Nu ward dat'n L\u00e4ben,",
                "nu gifft't Smolt un Greeben,",
                "Kohl-, Blot-, Gr\u00fctt- un Hackwust,",
                "Mett-, L\u00e4wer- un Knackwust!"
            ],
            [
                "Un Vader sch\u00fcfft sin Klott un seggt:",
                "\u00bbHe's d\u00f6rch un d\u00f6rch gesund,",
                "he hett keen eenzig Finn un weggt",
                "sin dr\u00fcddhalfhunnert Pund.\u00ab"
            ],
            [
                "Un Moder seggt: \u00bbHe's snickenfett;",
                "dat heet'ck mi noch 'ne Flom,",
                "de is so fast as'n Eekenbrett",
                "un so witt as Stutenkrom!\u00ab"
            ],
            [
                "Un Trin de kann een in de K\u0153k",
                "her\u00fcm marachen h\u00fcr'n;",
                "de m\u00f6t dat grot Fatt f\u00f6r de P\u00e4k",
                "mit Wipens noch afsch\u00fcr'n."
            ],
            [
                "Un ick, ick m\u00fccht, dat morrn all wir,",
                "denn ward tohaugt dat Swin;",
                "denn k\u00fcmmt de K\u00e4tel up dat F\u00fcr \u2013",
                "de irst Wust, de is min!"
            ],
            [
                "Hurra! is't 'n L\u00e4ben!",
                "Nu gifft't Smolt un Greeben,",
                "Kohl-, Blot-, Gr\u00fctt- un Hackwust,",
                "Mett-, L\u00e4wer- un Knackwust!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "V\u00f6r D\u00e4u un Dag'",
        "text": [
            [
                "De Mand verkr\u00fcppt sick in de Dak;",
                "dat leggt dwas v\u00f6r den Eekenkamp",
                "so witt sick dal all up de Brak,",
                "un rusig is dat, kolt un damp."
            ],
            [
                "Min Kn\u0153wel s\u00fcnd benaut un klamm;",
                "dat bl\u00f6\u00dft scharp up de apen R\u00fcm,",
                "dal f\u00f6llt mi Stahl un Steen un Swamm,",
                "un stif un dof s\u00fcnd mi de D\u00fcm."
            ],
            [
                "Dor achter, wu de H\u00e4ben kimmt,",
                "up de nakt Heidbarg dor de Schin \u2013",
                "wat dor up eens jo glummt un glimmt,",
                "dat kann doch nich de S\u00fcnn all sin?"
            ],
            [
                "Weg is't! Nu treckt dat gn\u00e4terswart",
                "herupper, as w\u00fcrr't wedder Nacht;",
                "nee, wu dat W\u00e4der eenmal narrt \u2013",
                "wen hadd nu woll an Snee noch dacht!"
            ],
            [
                "Nu hett dat mit de Arwten Tit,",
                "mit T\u00fcffken un mit Sommerkurn;",
                "nu legg de Saatsch\u00f6rt man bisit,",
                "nu kann dat noch bet Maidag dur'n."
            ],
            [
                "Palmarum witt! Palmarum Snee!",
                "Wu een'n dat dr\u00fcggt, wu een'n dat schad't!",
                "B\u00f6s s\u00fcht dat ut f\u00f6r Minsch un Veh",
                "un slimm f\u00f6r Foder un f\u00f6r Saat."
            ],
            [
                "Heww'ck dat nich dacht un \u00fcmmer seggt!",
                "Du kannst mi dat bet\u00fcgen, Fix!",
                "Gr\u00f6n Wihnacht, sonn gr\u00f6n Wihnacht d\u00f6ggt",
                "den Deubel nicks, den Deubel nicks!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "De S\u00fcnn",
        "text": [
            [
                "Dat is, as ob de H\u00e4ben lacht,",
                "so blank k\u00fcmmt dor de S\u00fcnn;",
                "as ob se in ehr S\u00fcnndagsstaat",
                "nu uppe Strat",
                "un v\u00f6r ehr Husd\u00f6r st\u00fcnn."
            ],
            [
                "So ihrbor stiggt se dor nu rup,",
                "as wull s' to Kirch hento;",
                "as hadd se ehr Gesangbok mit \u2013",
                "de g\u00fcllen Snitt,",
                "de l\u00fccht't un bl\u00e4nkert so."
            ],
            [
                "So freudig geiht s' un doch so irnst,",
                "as hadd se gistern bicht't \u2013",
                "so still un wohrhaft in sick kihrt,",
                "as een, de't wirt,",
                "dat he Verg\u00e4wung kriggt."
            ],
            [
                "Grad as vun de Gerechten een,",
                "de to Gotts Disch herk\u00fcmmt",
                "un f\u00f6r sin eegen Seelennot",
                "den Win, dat Brot \u2013",
                "nich v\u00f6r de Minschen nimmt."
            ],
            [
                "Grad so as een, de sick verspreckt:",
                "Wat an mi is, dat do'ck;",
                "ick gah min'n Weg in Gottes Nam,",
                "ob Wulken kam' \u2013",
                "un de denn h\u00f6llt dat ok."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Adebor",
        "text": [
            [
                "Dor steihst du, oll Hans Adebor,",
                "jo wedder up din Nest!",
                "Du b\u00fcst woll sit verl\u00e4gen Johr",
                "bet nu up Reisen west?",
                "Wu geihst hen, wuhen geihst du,",
                "wat treckst du furt so wit?",
                "Un inne Fr\u00f6mm wat deist du",
                "all all de lange Tit?"
            ],
            [
                "Du, schint dor ok de blanke S\u00fcnn,",
                "un schint dor Mand un Stirn,",
                "un k\u00fc\u00dft dor, as se Garwen b\u00fcnn',",
                "Hans Jochen ok de Dirn?",
                "Is blag dor ok de H\u00e4ben",
                "un ok dat Water natt?",
                "Un heww se dor Bullgr\u00e4ben",
                "un Kater ok un Katt?"
            ],
            [
                "Du, gahn to Holt dor ok de L\u00fcr",
                "un hal sick Pingsten Mai?",
                "S\u00fcnd dor vun richtig witte Kl\u00fcr",
                "Solt, Smolt un H\u00f6hnerei?",
                "Dot orig Speck se mank ok,",
                "wenn se de T\u00fcffken maust?",
                "Un gifft dat dor ok Pannkok",
                "un Dickmelk in de Aust?"
            ],
            [
                "Heww se dor Mur un Wurt un Brok",
                "un Soll un B\u00e4k un Wisch?",
                "Heww se dor M\u00fcs' un Snaken ok,",
                "Quadux un Pogg un Fisch?",
                "Du s\u00fchst so glatt, ick gl\u00f6w di,",
                "schrag hett di't sacht nich gahn \u2013",
                "man heww se ok so leef di,",
                "as wi dat \u00fcmmer dan?"
            ],
            [
                "Geihst du dor ok so frank un fri",
                "mank Oss' un K\u00e4uh un Schap?",
                "Don dor to leed de J\u00e4gers di",
                "ok wat, wenn se di drap'?",
                "Heww se ok all eens t\u00f6wt dor,",
                "wu du so lang recht steckst \u2013",
                "un s\u00fcnd se ok bedr\u00f6wt dor,",
                "wenn furt du wedder treckst?"
            ],
            [
                "Min leew, min oll l\u00fctt Adebor \u2013",
                "s\u00fch, dor fl\u00fcggt ok din Fru!",
                "Nu is dat klipp, nu is dat klor,",
                "ut is de Winter nu.",
                "Ick b\u00fcn f\u00f6rwohr so got di,",
                "oll Fr\u00fcnd, du weest Bescheed \u2013",
                "ick sch\u00fcdd woll girn de Pot di,",
                "wenn dat man don sick let."
            ],
            [
                "Kik eens, wu stif un stur he geiht",
                "up sin oll Sch\u00fcnendack!",
                "As sonn Soldat, de Schildwach steiht",
                "in bunte B\u00fccks un Jack;",
                "so iwrig s\u00fcht he un so b\u00f6s",
                "un so gef\u00e4hrlich ut, Herr Jes'!",
                "He draugt so mit sin'n Snabel,",
                "grad so, as wir't 'n Sabel."
            ],
            [
                "Nu weet ick, wat dat up sick hett",
                "un wat dat mit em heet;",
                "dor kam twee Adebors un sett",
                "sick drist em v\u00f6r de F\u00f6t,",
                "dat s\u00fcnd twee fr\u00f6mm' \u2013 dat een oll Dings",
                "dat sett't sick rechtsch, dat anner linksch,",
                "as wiren ut se flagen,",
                "em vun sin Nest to jagen."
            ],
            [
                "Je, Snappenlickers, kamt man ran,",
                "wenn ji wat k\u0153nt un w\u0153lt!",
                "\u00dcns' Adebor, de is jug Mann,",
                "de hett noch nie nich n\u0153lt.",
                "Wenn een em an sin'n Wagen f\u00fchrt,",
                "wu hett he de de Bicht verh\u00fcrt \u2013",
                "wenn twee ok \u0153wer eenen,",
                "he ward juch sch\u00f6n bedeenen!"
            ],
            [
                "S\u00fch so! Dat's recht! Noch eens so! S\u00fch!",
                "Noch eens! Dat n\u00e4hm'ck di got!",
                "Je ja, ji Vagelbunten ji.",
                "he st\u00f6tt up Dod un Blot!",
                "Kik! beid mak' nu ehr Fl\u00fcnken wit,",
                "nu heww se beid nich l\u00e4nger Tit \u2013",
                "grad as twee Prachers fohren",
                "in'n Busch v\u00f6r den Schandoren."
            ],
            [
                "Je ja! je ja! Wat juch woll d\u00fccht!",
                "Een nimmt sacht v\u00e4l sick v\u00f6r;",
                "wat hadd een woll nich all all m\u00fccht",
                "v\u00f6r anner L\u00fcd ehr D\u00f6r?",
                "Wat kakelt girn dat grote Mul,",
                "man nahsten s\u00fcnd de Eier ful,",
                "denn is dat all nich wohr west!",
                "Denn s\u00fcnd wi gor nich dor west."
            ],
            [
                "Adebor, verstah mi recht,",
                "Adebor, du goder!",
                "Segg, wat hest du mit mi br\u00f6cht \u2013",
                "is't 'n l\u00fctten Broder?"
            ],
            [
                "Adebor, verstah mi recht,",
                "Adebor up't Neste!",
                "Hest du dan, wat ick di seggt \u2013",
                "is't 'ne l\u00fctte Swester?"
            ],
            [
                "Bring du, wat du grad to Hand,",
                "wil dat all een Don is,",
                "ob dat Gos is odder Gant,",
                "Hahn dat odder Hohn is;"
            ],
            [
                "ob dat He is odder Se,",
                "Hot is odder H\u00fcwing;",
                "ob dat een s\u00fcnd odder twee.",
                "D\u00fcfferts odder D\u00fcwings."
            ],
            [
                "Man een Schelm is, wen vergett,",
                "krieg wi wedder G\u00f6ren,",
                "wat girn Gr\u00fctt denn Moder ett",
                "un ick Appelbackbeeren."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Midden inne Nacht",
        "text": [
            [
                "Still un eensam alle Welt \u2013",
                "allens liggt un sl\u00f6ppt",
                "in dat D\u00f6rp un up dat Feld,",
                "bet de Dag se r\u00f6ppt."
            ],
            [
                "Nicks r\u00f6gt sick. In wide Firn",
                "man een K\u00f6terblaff,",
                "man dor baben sch\u00fctt een Stirn",
                "up \u00fcns' Kirchdack raf."
            ],
            [
                "Mand un Stirn un Stirn un Mand",
                "de l\u00fccht' man so blank",
                "vun de S\u00fcnn, bi de se stahn \u2013",
                "seggt \u00fcns' K\u00f6ster Pank."
            ],
            [
                "Man \u00fcns' oll l\u00fctt Paster seggt:",
                "Dat's Gott's Angesicht!",
                "Pasting, gl\u00f6w ick, de hett recht,",
                "un de K\u00f6ster l\u00fcggt."
            ],
            [
                "\u00dcnner't Kr\u00fcz un in dat Graff",
                "dor de lange Reeg",
                "slap' un weet' vun nicks nich af,",
                "un de st\u00fcrt keen Fleeg."
            ],
            [
                "De heww't \u0153werstahn un ligg'",
                "in ehr Lakens still;",
                "kem dor wedder een vun tr\u00fcgg,",
                "denn wir't Kinnerspill."
            ],
            [
                "An den Turn dor inne M\u00fcr,",
                "wu se't Galmlock hett,",
                "gl\u0153st dat as sonn sp\u00f6kig F\u00fcr",
                "in een olmig Brett."
            ],
            [
                "Wat mi gr\u00e4st, un wat mi grust,",
                "un wu still dat sitt!",
                "Wenn dat wir 'ne Ul, de must,",
                "r\u00f6p se woll: Kumm mit!"
            ],
            [
                "Manked\u00f6rch \u2013 Herr Jes', un denn",
                "wu verfihrt dat een'n!",
                "Knackt un ruschelt dat, as wenn",
                "sacht \u00fcns nahslickt wen;"
            ],
            [
                "dat een nah sin Handstock fohrt",
                "un meent wunner wat \u2013",
                "un is doch man sonn oll Moord,",
                "sonn oll Ilk un Katt."
            ],
            [
                "Bumm! dor sleiht de Klock all een;",
                "de oll Stunn is r\u00fcnd,",
                "de keen Minsch nich mag, un keen",
                "is mit ehr got Fr\u00fcnd."
            ],
            [
                "Dat's narrsch, wat'n sick licht verfihrt",
                "denn un gor nicks trugt",
                "un grad as sonn d\u0153sig Pird",
                "v\u00f6r'n Steen sick schugt."
            ],
            [
                "Dat's de G\u00e4bel, dor's de D\u00f6r,",
                "baben dor sl\u00f6ppt Gret;",
                "man de isern Schott is v\u00f6r,",
                "s\u00fcs, wen weet \u2013 wen weet?"
            ],
            [
                "S\u00fcs \u2013 wen weet, wat denn ick ded,",
                "mi is as een'n Deef;",
                "dat's man \u00fcm dat Nahger\u00e4d,",
                "s\u00fcs w\u00fc\u00df'ck, wu'k nu blew."
            ],
            [
                "S\u00fcs, je s\u00fcs \u2013 ick weet woll Rat,",
                "wu ick rinner kam;",
                "wenn ick forsch de D\u00f6r anfat,",
                "breckt se sacht tosam."
            ],
            [
                "M\u00f6r is s' as oll Dannenbork,",
                "un ehr Hasp is slicht \u2013",
                "man Gretmoder is sonn Lork",
                "un makt sonn Geschricht."
            ],
            [
                "Denn wahnt ok de oll Mattinsch",
                "gegen\u0153wer schrat;",
                "dat oll Minsch is grausam f\u00fcnsch,",
                "un de hett sonn Prat."
            ],
            [
                "Wu de dat to weeten kreg,",
                "dat is gor keen Frag,",
                "dat heel D\u00f6rp tohopen schreg",
                "se in keen twee Dag."
            ],
            [
                "Wat! 'n l\u00fctt b\u00e4ten Schawernack",
                "dat wir nich verl\u00f6wt?",
                "Dat bringt man Mattinsch in'n Snack,",
                "wat an Sp\u00f6k se gl\u00f6wt."
            ],
            [
                "An de Ollsch ehr Finster stig'ck,",
                "n\u00e4hm den Drumm as Tritt,",
                "klopp sacht mit de Kn\u00f6rr un schrig",
                "as 'ne Ul: Kumm mit!"
            ],
            [
                "In den Katen, achterut,",
                "bi den Schult sin Sch\u00fcn",
                "schint as Licht dat d\u00f6rche Rut \u2013",
                "sch\u00fcllt de up all sin?"
            ],
            [
                "Hisch! dat h\u00fcrt sick an, mi d\u00fccht,",
                "in de D\u00f6nsk schreg dat;",
                "ob dor wen in Starwen liggt,",
                "ob dor jung wat wad?"
            ],
            [
                "Kr\u00fckrekr\u00fc! dor kreiht de Hahn",
                "up sin Wim in'n Stall.",
                "S\u00fch mal, Musche Kunkeldan,",
                "b\u00fcst du munter all?"
            ],
            [
                "Kr\u00fckr\u00fc! Wat bed\u00fcdt dat? kreiht",
                "he, kr\u00fckerekr\u00fc!",
                "Na, wat dat bed\u00fcden deit,",
                "h\u00fcr wi morrn fr\u00fch."
            ],
            [
                "Ob dor wedder w\u00fcrr wat l\u00fctt,",
                "ob dor liggt wen dot,",
                "W\u00e4hldag', de koppheister sch\u00fctt,",
                "Elenn, Humpelpot \u2013"
            ],
            [
                "ror di nich din Ogen blind!",
                "Lach di nich to stark!",
                "St\u00e4ndig, wu 'ne Weeg noch st\u00fcnn,",
                "Dor steiht ok'n Sark."
            ],
            [
                "De oll Stacker, dat l\u00fctt G\u00f6r,",
                "Junker un Kossat,",
                "rik, arm, dumm, klok \u2013 all een D\u00f6r,",
                "all de s\u00fclwig Strat."
            ],
            [
                "All glik got un all glik slicht.",
                "An din eegen Snut",
                "Fat di! Wen sin Kr\u00fcz is licht?",
                "Heiland Dod, nimm du't!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Tw\u00e4schens",
        "text": [
            [
                "Nu kam un kik Se, W\u00e4schen,",
                "hier eenmal in min Weeg,",
                "ob twee sonn drall l\u00fctt Tw\u00e4schens,",
                "as min s\u00fcnd, Se all seg.",
                "Kik S' eens, wat Plusterbacken!",
                "Vun Kopp bet uppe Hacken",
                "s\u00fcnd se \u2013 wat weet ick Gott dat Dank!",
                "Man \u00fcnverropen \u2013 schier un blank."
            ],
            [
                "Grad so as twee l\u00fctt Dro\u00dfels,",
                "so ligg' se in ehr Nest;",
                "nee, sonn Poor snacksche Bo\u00dfels",
                "de s\u00fcnd noch nie nich west.",
                "Fangt een man an to quarren,",
                "glik deit de anner blarren;",
                "un huschelt sick un h\u0153gt sick man",
                "de een \u2013 furtst fangt de anner an."
            ],
            [
                "Nu m\u00fccht ick fragen jeden,",
                "ob, W\u00e4schen, so wat l\u00e4wt?",
                "Ji k\u0153nt s' nich \u00fcnnerscheeden,",
                "wenn Ji Juch M\u00e4uh ok g\u00e4wt!",
                "So glik s\u00fcnd sick de Kr\u0153ten \u2013",
                "ick w\u00fcrr't jo s\u00fclm nich weeten,",
                "man dat de Dirn de M\u00fcnd so pr\u00fcnt",
                "un, wenn he lutscht, de Bengel grint."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Bim-bam-beier!",
        "text": [
            [
                "Bim-bam-beier!",
                "De K\u00f6ster mag girn Eier,",
                "M\u00e4hl in de Pann,",
                "Botter an \u2013",
                "K\u00f6ster is een Leckermann!"
            ],
            [
                "Bim-bam-J\u00fcnging,",
                "min oll l\u00fctt Lusep\u00fcnging,",
                "min oll l\u00fctt leewe Snickermus,",
                "din Og is blag, din Poll is krus \u2013",
                "bim-bam, nu ligg un drus'!"
            ],
            [
                "Bim-bam-Soehning,",
                "min oll l\u00fctt Kunkeld\u0153ning,",
                "du haddst jo lang to Wim all m\u00fc\u00dft,",
                "wu lang is all de S\u00fcnn to R\u00fcst,",
                "un M\u00f6ding hett di nog nu k\u00fc\u00dft!"
            ],
            [
                "Bim-bam-brumms\u00fcsing!",
                "Nu ligg un ligg un dr\u00fcsing!",
                "Din P\u0153hl und B\u00fcr is warm, s\u00fch so,",
                "nu do, as ick di heeten do,",
                "do \u00d6ging to, Grall\u00f6ging to!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "P\u00f6ppedeiken",
        "text": [
            [
                "Mareiken, Mareiken,",
                "min l\u00fctt P\u00f6ppedeiken!",
                "Min H\u00f6hning, min Henning,",
                "min T\u00fcter\u00fcterenning!",
                "Du schast'n riken Schulten frin,",
                "'n Kruskopp schall din Br\u00fcjam sin,",
                "de halt di af to Pingsten",
                "mit vier jung swartbrun Hingsten."
            ],
            [
                "Mareiken, Mareiken,",
                "min s\u00f6t P\u00f6ppedeiken!",
                "Min Seling, min P\u00fcting,",
                "min Snippesnappesn\u00fcting!",
                "Teihn blanke Bolten fl\u00e4ssen Linn'",
                "de lat ik di to Hochtit spinn'",
                "un f\u00f6ftig heeden Laken,",
                "wenn wi den Fla\u00df irst braken."
            ],
            [
                "Mareiken, Mareiken,",
                "min smuck P\u00f6ppedeiken!",
                "Min Herzing, min S\u00f6ting,",
                "min Pitschepatschep\u00f6ting!",
                "Wen binnt din Hoor, wen winnt din Kron?",
                "Je, dat schall Preestersmoder don",
                "mit Gold un S\u00fclwerfaden",
                "un blanke B\u00e4wernadeln."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Hasselst\u00f6ck",
        "text": [
            [
                "Ick heww een Hohn; dat, Moder, pl\u00fcckst",
                "du unnod, wat ick weet:",
                "as in sonn g\u00fcllen Herrgott kickst",
                "in din unorig Kr\u0153t."
            ],
            [
                "Nich ihr markst, wat in Grund und Borrn",
                "den Sl\u00fcngel du vertreckst,",
                "bet, wat di Honnig was f\u00f6r Morrn,",
                "f\u00f6r Nacht as W\u00f6rmt du smeckst;"
            ],
            [
                "bet, wat du gor to v\u00e4l, wenn l\u00fctt,",
                "rein ut haddst weeden k\u00f6nnt,",
                "as Durn toletz di bl\u00f6dig ritt,",
                "as Nettel di verbrennt."
            ],
            [
                "Dat l\u00fctt G\u00f6r danzt di up din Sch\u00f6rt,",
                "du lickst em, wenn he blarrt \u2013",
                "dat grot, dat grot, dat st\u00f6tt un peddt",
                "di eens noch up din Hart."
            ],
            [
                "Legg em bi Tiden an dat Bitt,",
                "wenn he sick steilen deit,",
                "dat nahst sin'n Tom he nich territt",
                "un nich toschann' di sleiht."
            ],
            [
                "Wust du dat man begripen blot,",
                "du b\u00fcst doch s\u00fcs klok nog \u2013",
                "treckst du den Jung t\u00fcm Kater grot,",
                "kratzt he di ut din Og."
            ],
            [
                "Man wen sick nich bed\u00fcden lett,",
                "de s\u00fcht un kann nich sehn \u2013",
                "un mennig, de keen Kr\u00fcz nich hett,",
                "is apsch un k\u00f6fft sick een."
            ],
            [
                "Weck s\u00fcnd stockdof, stockblind s\u00fcnd weck \u2013",
                "wenn du doch sehn man k\u00fcnnst!",
                "De Hasselst\u00f6ck \u2013 de Hasselst\u00f6ck",
                "de wassen nich \u00fcms\u00fcnst."
            ],
            [
                "Sonn Stock, dat is de wohre St\u00fctt,",
                "wu grad sonn Jung an wa\u00dft,",
                "glik ihr he noch Geilrisers sch\u00fctt \u2013",
                "nahst is de Tit verpa\u00dft."
            ],
            [
                "Kik! hett he irst'n Spilenbort,",
                "denn helpt keen Kn\u00fcppel mihr,",
                "un wenn he vun hanb\u00f6ken Ort",
                "un Eekenholt ok wir."
            ],
            [
                "Man Wunner deit sonn Hasselrod",
                "noch an sonn l\u00fcttes G\u00f6r;",
                "s\u00f6k du man nah, dor wassen god'",
                "dicht bi din Gorend\u00f6r."
            ],
            [
                "Slah l\u00e4ngs de Naht den rechten Strich",
                "sin'n Puckel orig dal,",
                "dat eens mit em de Sl\u00fcters nich",
                "in't Tuchthus nah dat hal'."
            ],
            [
                "Man weck s\u00fcnd dof, un blind s\u00fcnd weck \u2013",
                "wenn du doch sehn man k\u00fcnnst!",
                "De Hasselst\u00f6ck \u2013 de Hasselst\u00f6ck",
                "de wassen nich \u00fcms\u00fcnst!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Snider",
        "text": [
            [
                "Nee, Jung, du wagst din L\u00e4ben recht,",
                "dat up sonn Been du geihst!",
                "De s\u00fcnd jo as'n W\u00e4werknecht",
                "sin, dat's dat allermeist."
            ],
            [
                "Un, Jung, wenn du de Hand mi giffst,",
                "denn heww ick grote Not,",
                "wat du dor mal an hacken bliffst,",
                "as Metten an min'n Hot."
            ],
            [
                "Nee, Jung, du m\u00f6st inne Sniderlihr,",
                "du b\u00fcst as'n Lappen Pl\u00fcnn;",
                "du kannst to Nod d\u00f6rch't Nadel\u00fchr",
                "s\u00fclst d\u00f6rch, du b\u00fcst so d\u00fcnn."
            ],
            [
                "Un wenn du'n goden Snider warst,",
                "m\u00f6st w\u00e4gen s\u0153ben Pund.",
                "Un wenn du dat nich w\u00e4gen deist \u2013",
                "denn b\u00fcst nich mihr gesund!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Fr\u00fchjohr",
        "text": [
            [
                "Nu schint de S\u00fcnn so warm un hell",
                "up Feld un Wold un Wisch;",
                "as S\u00fclwer blankem B\u00e4k un S\u00f6ll,",
                "un allens s\u00fcht so frisch,",
                "so grall, so quick ut un vergn\u00f6gt,",
                "as een, de insl\u00f6p \u00fcngeweegt",
                "un, nu he orig slapen,",
                "ritt beid sin Ogen apen."
            ],
            [
                "Wu quinkeleert de Lewark sch\u00f6n,",
                "wu lustig quakt de Pogg!",
                "Dor achter schint de Saat so gr\u00f6n,",
                "de Weit, de Rapp un Rogg.",
                "Dat k\u00fcmmt sick ganz gef\u00e4hrlich all,",
                "dat helpt sick mal, dor kann sick ball,",
                "v\u00f6rut tenz bi de Eeken,",
                "'ne Kreih all in verst\u00e4ken."
            ],
            [
                "De Fleeder un de Stickelbeer,",
                "wu smuck dat an sick lett!",
                "De heww' all grote gr\u00f6ne Bl\u00e4r",
                "un richtig an all sett't;",
                "man \u0153werst \u00fcns' oll Appelbom",
                "de reckt sick noch as half in Drom,",
                "as w\u00fcrr dor nicks vers\u00e4ten,",
                "sl\u00f6p he ok noch'n b\u00e4ten."
            ],
            [
                "Nu kik eens di\u00df twee Knuppens, kik!",
                "Sehn s' nich as Eier ut,",
                "de hickt all heww', un wu nu glik",
                "de K\u00fckens krupen rut?",
                "As ob se s\u00fclsten up sick pickt",
                "un nu de Snabel ruter kickt?",
                "Wu lang will dat noch wohr'n,",
                "is gr\u00f6n de heel oll Gor'n."
            ],
            [
                "So licht ward mi dat im vergn\u00f6gt;",
                "ick weet nich, wat ick m\u00fccht \u2013",
                "as ob dor wat in mi sick r\u00f6gt,",
                "wat Fl\u00fcnken hett un fl\u00fcggt;",
                "so heet ward mi dat in't Gebl\u00f6t,",
                "as ob ick s\u00fclm girn Knuppens sch\u00f6t,",
                "as wir noch half in Drom ick",
                "un ok sonn Ort vun Bom ick."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Waterm\u00f6hm",
        "text": [
            [
                "Kind, grip nich nah de Bl\u00f6meken \u2013",
                "dor lurt dat Waterm\u00f6hmeken,",
                "wu sonn g\u00e4l M\u00fcmmelk fl\u00fctt.",
                "Still is de See dor, still un deep,",
                "un mennigeen, de dornah grep,",
                "kopp\u0153wer sch\u00f6t he un vers\u00f6p,",
                "as M\u00fcs' inne Melkenb\u00fctt."
            ],
            [
                "De M\u00fcmmelk stahn so wit af all,",
                "dat een se nich aflangen schall,",
                "ob een ok meent, he k\u00fcnn.",
                "Nimm nich sonn oll dumm St\u00fcck di v\u00f6r!",
                "S\u00fch, grippst du all to drist nah ehr,",
                "denn ward de Kopp up eens di swer,",
                "denn plumpst du batsch eens r\u00fcnn."
            ],
            [
                "Denn f\u00f6tt de M\u00f6hm di an de Been",
                "un h\u00e4ngt sick an di as'n Steen",
                "un treckt di inne Gr\u00fcnd;",
                "wu du ok ampelst, wat du h\u00fcppst",
                "un \u00fcm di sleihst un st\u00f6ttst un grippst,",
                "fast h\u00f6llt se, fast \u2013 bet du vers\u00fcppst,",
                "as v\u00f6r di v\u00e4l all s\u00fcnd."
            ],
            [
                "Keen Ungl\u00fcck sl\u00f6ppt; un wenn't gesch\u00fcht,",
                "wen weet, wat denn grad wen dat s\u00fcht",
                "un l\u00f6ppt noch flink nog ran;",
                "Wen weet, wat, wenn di dat mall\u00fcrt,",
                "\u00fcns' Herrgott wen v\u00f6rbi dor f\u00fchrt,",
                "de din Geschricht un Krischen h\u00fcrt",
                "un helpen will un kann."
            ],
            [
                "Nahst steiht din Vader dor un st\u00e4hnt,",
                "nahst sitt din Moder dor un weent",
                "ehr bl\u00f6dig, bl\u00f6dig Tran,",
                "wat se so wat afl\u00e4wen m\u00f6t,",
                "wat du sonn gallenbitter Leed \u2013",
                "wu bitterb\u00f6s, \u00fcns' Herrgott weet't \u2013",
                "di hest un ehr andan."
            ],
            [
                "Du \u0153werst hest keen Rauh, keen Rast,",
                "un ob du teihnmal graben wast,",
                "di h\u00f6llt nich Sark nich Steen;",
                "di h\u00f6llt keen Kr\u00fcz, keen Kirchhoffm\u00fcr,",
                "un gr\u00e4sen makst du nachts de L\u00fcr",
                "as sonn oll sp\u00f6kig Fl\u0153kerf\u00fcr,",
                "un s\u00fclm warst du 'ne M\u00f6hm."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Grot Wasch",
        "text": [
            [
                "Wat pr\u00fcnst du de M\u00fcnd so, wat treckst du so krus,",
                "Hansj\u00f6ching, min Kr\u00f6ning, din Snut?",
                "In Unrack sittst, as in'n Schorf sitt de Lus \u2013",
                "du kriggst all sin L\u00e4re keen Brut."
            ],
            [
                "Dat Witt in din K\u00fclpen \u2013 na, Sl\u00fcngel, wat weenst! \u2013",
                "is swart as de Pogg ehr in't Ruhr,",
                "as st\u00fcnnst du bi Scharpenw\u00e4wer in Deenst",
                "un bi de Purksen in't Mur."
            ],
            [
                "Nu Jop af un Brok af un Str\u00fcmp af un Schoh!",
                "Nu stig eens hier rin inne B\u00fctt!",
                "Nu treck wi dat Hemd noch vun'n Puckel dorto \u2013",
                "na schri nich, tonacht gifft dat Gr\u00fctt!"
            ],
            [
                "Nu Kamm her un Swamm her, nu Sand her un Seep!",
                "An di's jo nicks Reins mihr to sehn;",
                "un h\u00f6llst du nich still, s\u00fch, denn hal ick'n Reep",
                "un t\u00fcder de Arm di un Been."
            ],
            [
                "Na, marr nich un quarr nich un blarr nich, min S\u0153hn,",
                "du weest dat jo, S\u00fcnndag is morrn;",
                "nu wasch wi eens rasch di un knasch di, min S\u0153hn,",
                "dat Water is frisch uten Born!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "In'n Dik",
        "text": [
            [
                "Schoh af un Str\u00fcmp af, de B\u00fccks \u0153wer't Knee,",
                "platschen de Jungs dor in'n Dik;",
                "Gos un Gant un all dat leew Veeh,",
                "W\u00e4tick un Aanten toglik."
            ],
            [
                "V\u00f6rn inne Mad dor w\u00f6ltern de Swin,",
                "Borg, S\u0153g, Fasel un P\u00f6lk;",
                "un de l\u00fctt Farken de quieken un schri'n,",
                "un de twee Kalwer de b\u00f6lk'."
            ],
            [
                "Wasser de jault, den Swanz manke Been,",
                "r\u00fcckt in de Str\u00fcmp un de Schoh;",
                "man de l\u00fctt Dirn de sitt up'n Steen,",
                "klappt inne H\u00e4nn' un kickt to."
            ],
            [
                "Moder de steiht \u00fcnner't Dur dor un schellt:",
                "\u00bbG\u00f6ren, ick kam mit'n Schacht!\u00ab",
                "Vader de k\u00fcmmt grad to Middag ut't Feld,",
                "Vader de s\u00fcht dat un lacht."
            ],
            [
                "\u00bbLat ehr man, Moder! De G\u00f6rn heww' D\u00e4g",
                "man inne P\u00fctt un de Mad,",
                "grad as de Farken, de P\u00f6lk un de S\u0153g",
                "un as de Faselswin grad.\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Sacht Rat!",
        "text": [
            [
                "Sacht Rat! Min oll l\u00fctt Fahlen,",
                "wat b\u00fcstz du schier un glatt!",
                "Dor wa\u00dft woll sch\u00f6nen Klewer,",
                "dor inne Koppel, wat?"
            ],
            [
                "Wu stur kannst du di steilen!",
                "Wat settst du, flink un blind,",
                "hen \u0153wer Sleet un Rick un Tun,",
                "so licht as Fr\u00fchjohrswind!"
            ],
            [
                "Wat hest f\u00fcr dralle Been du,",
                "wu dull sleihst achter ut!",
                "Wat b\u00fcst du kr\u0153nsch und w\u00e4hlig",
                "un prust so mit din Snut!"
            ],
            [
                "Sacht Rat! min oll l\u00fctt Fahlen,",
                "sacht Rat! Wu ball, wu ball \u2013",
                "s\u00fch, denn so k\u00fcmmt de Winter,",
                "un denn k\u00fcmmst uppen Stall."
            ],
            [
                "Nahst kam se mit de \u00c4gen,",
                "mit Haken un mit Plog,",
                "Sw\u00e4p, Sadel, Tom un S\u00e4len,",
                "denn warst du fram genog."
            ],
            [
                "Denn geiht di't anne Knaken,",
                "gifft't man'n str\u00e4ken Fatt;",
                "denn kamen Kropp un Schibel",
                "un Muk un Gall un Spatt."
            ],
            [
                "Sacht Rat! min oll l\u00fctt Fahlen,",
                "sacht Rat! Wu ball, wu ball \u2013",
                "s\u00fch, denn so k\u00fcmmst de Winter,",
                "un denn warst up du stallt!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "\u00dcns' Appelbom",
        "text": [
            [
                "\u00dcns' Appelbom is witt un rot,",
                "dat een'n dat Hart sick freugt;",
                "he hett in mennig Johr so got",
                "un vull un sch\u00f6n nich bleugt.",
                "Min Vader hett noch plant't em hier;",
                "Gott's Lohn den Ollen in de Ir",
                "f\u00f6r den sch\u00f6n'n Gravensteiner!",
                "Meenst du dat ok nich, Heiner?"
            ],
            [
                "Mattini s\u00fcnd dat s\u00f6\u00dftig Johr,",
                "dor hadd de Oll em plant't;",
                "ick was sonn Sl\u0153ks as du dunn grar",
                "un g\u00fcng em drist to Hand.",
                "As he de irste Bleut dunn kreg",
                "un nahsten sin irst Appel dr\u00f6g \u2013",
                "dat was sonn Freud f\u00f6r'n Ollen,",
                "as wir de Appel gollen."
            ],
            [
                "Nich lang, dor dr\u00f6g he sch\u00e4pelwis',",
                "dor dr\u00f6g he Johr f\u00f6r Johr;",
                "dunn sned ick ut de geilen Ris'",
                "un nehm de Rupen wohr;",
                "to rechte Tit 'ne Windm\u0153hl b\u00fcnn'ck",
                "fast in sin Kron em f\u00f6r de L\u00fcnk \u2013",
                "man f\u00f6r de Wasp ehr Schaden",
                "wir nie nich recht to raden."
            ],
            [
                "As nahst de Hans Franzos ankem,",
                "g\u00fcng't Elenn \u0153werall;",
                "dor kem de Marrud\u00fcr un nehm",
                "de Pir \u00fcns uten Stall",
                "un slacht't \u00fcns' K\u00e4uh un Schap un Swin",
                "un dreigt eens \u00fcm dat Min un Din,",
                "un wen dat nich wull dr\u00e4gen \u2013",
                "den haugten s' baff v\u00f6r'n Br\u00e4gen."
            ],
            [
                "Dor w\u00fcrr wi mit de Kratzb\u00f6st strakt",
                "un w\u00fcrr de Dun \u00fcns pl\u00fcckt,",
                "utstr\u00f6pten s' spinterfaselnakt",
                "un schr\u00f6ppt \u00fcns as verr\u00fcckt;",
                "wat gahn k\u00fcnn, dat m\u00fc\u00dft mit ehr gahn,",
                "\u00fcns' Gravensteiner leten s' stahn \u2013",
                "man dat nich to verg\u00e4ten,",
                "as se de Appels freten."
            ],
            [
                "Na, nahst kem wi ok eens an't Wurt,",
                "grad v\u00f6r \u00fcns' letzte Pust;",
                "dunn tr\u00f6ck ick mit as J\u00e4ger furt,",
                "de B\u00fc\u00df, Jung, in de Fust;",
                "dor kreg wi ok eens Trumf to sehn,",
                "dor k\u00fcnn' de Rackers nich bedeen'n,",
                "kem wi mit Osten-Sacken",
                "ehr snurrig up de Hacken."
            ],
            [
                "Dor g\u00fcng dat eens bet v\u00f6r Paris,",
                "dor heww wi s' wedder lust;",
                "dor langt wi to ok sch\u00e4pelwis',",
                "dat wir betahlt, nich must \u2013",
                "denn wi keem' nich as Marrud\u00fcr.",
                "mit \u00fcns g\u00fcng all dat par Hunn\u00fcr,",
                "wi wull' ehr blot wat lihren,",
                "se heet dat revanschieren."
            ],
            [
                "Je s\u00fch, dat's all nu lang all her,",
                "de Oll is lang all dot;",
                "ick b\u00fcn Grotvader an sin St\u00e4r,",
                "de Appel smeckt noch got!",
                "Un sett't sin Bleut ok half man an,",
                "dreggt he dree Tunn sacht, Heinemann,",
                "he's fast noch, un sonn S\u00e4gen",
                "den kann he riklich dr\u00e4gen."
            ],
            [
                "Doch k\u00fcmmt sonn Hundsfott vun Franzos,",
                "sonn Marrud\u00fcrkujon,",
                "un du sleihst nich mit up em los,",
                "mit Sabel un Patron,",
                "denn n\u00e4hm ick di dat grausam kr\u00fcmm,",
                "denn dreig ick in de Ir' mi \u00fcm,",
                "denn hal di un din Kinner,",
                "Heinz, samst den Bom de Schinner!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Inne Koppel",
        "text": [
            [
                "Gistern \u2013 hente teihn so, Nahwer,",
                "bi Klock elbn so r\u00fcm, v\u00f6r Disch \u2013",
                "wull ick ran eens an min'n Hawer",
                "un dat Mankkurn bi de Wisch."
            ],
            [
                "K\u00fcmmt min Jung dor sacht ansl\u00e4ken,",
                "un he w\u00fcrr mi nich gewohr",
                "ick hadd achter'n Bom mi st\u00e4ken \u2013",
                "ih, denk ick, wat deit he dor?"
            ],
            [
                "Sacht slek he sick an dat Fahlen",
                "in de Koppel, an dat ble\u00dft,",
                "un \u2013 mi schall de Schinner halen! \u2013",
                "een-twee-dree \u2013 is rup he west."
            ],
            [
                "Na, de Vo\u00df \u2013 tweej\u00e4hrig w\u00fcrr he",
                "un is'n heel kaptales Pird \u2013",
                "irst dor st\u00fcnn bomstill un sch\u00fcdd he",
                "sick, as hadd he sick verfihrt."
            ],
            [
                "Na, nahst steidelt \u0153wer Enn sick",
                "boltengrad he, sl\u00f6g f\u00f6r dull,",
                "man de Jung h\u00f6ll mit de H\u00e4nn' sick",
                "as 'ne Klatt an Hamelwull."
            ],
            [
                "Nahsten sn\u00f6w de Vo\u00df un buckt he,",
                "as hadd he v\u00f6rhen man spa\u00dft,",
                "man de Jung, nich ruckt un muckt he,",
                "as sonn Tw\u00e4l so h\u00f6ll he fast."
            ],
            [
                "Na, toletz dunn r\u00f6nnt dat Fahlen",
                "as sonn Vullblot in de Bahn,",
                "rein as hadd een gleundig Kahlen",
                "achter \u00fcnner'n Swanz em dan."
            ],
            [
                "R\u0153wer g\u00fcng dat \u0153wer'n Graben,",
                "\u0153wer't Rick un d\u00f6rche B\u00e4k \u2013",
                "un de Jung, een m\u00f6t dat laben,",
                "de set fast grad as sonn T\u00e4k."
            ],
            [
                "Oewerst grad in't dullste R\u00f6nnen",
                "baff! dor st\u00fcnn min Vo\u00df, un baff!",
                "los let dunn de Jung sin H\u00e4nn'n",
                "un koppheister sch\u00f6t he raf."
            ],
            [
                "Ick dunn ran: \u00bbHest ok wat braken \u2013",
                "felst di ok toschannen wat?\u00ab",
                "\u00bbNee\u00ab, lacht he dunn, \u00bbPogg un Snaken!",
                "Vader, nee, wu sch\u00f6n g\u00fcng dat!\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Scholmeister Bors",
        "text": [
            [
                "Scholmeister Bors \u2013 je de was echt,",
                "un de verst\u00fcnn to backsen,",
                "un \u00fcmmer hett sin Spr\u00fcch he seggt,",
                "wull he \u00fcns af eens jacksen."
            ],
            [
                "Eens set bi't s\u0153wt Gebot ick wi\u00df",
                "un k\u00fcnn nich rut mi trecken:",
                "\u00bbJe\u00ab, r\u00f6p he dunn, \u00bball wat nich is,",
                "dor kann'n ok nicks vun seggen."
            ],
            [
                "Na kumm eens rut dor ut din B\u00e4nk,",
                "wat helpt all dat Besinnen!",
                "Denn wat een nich verl\u00fcst, dat, denk",
                "ick, kann een ok nich finnen!\u00ab"
            ],
            [
                "Sin Fust was knakendr\u00f6g un swer;",
                "irst hett se af mi knuffelt,",
                "backst linksch un rechtsch mi nahst un s\u00e4r:",
                "\u00bbS\u00fch, \u0153wer Kr\u00fcz h\u00f6llt duwwelt!\u00ab"
            ],
            [
                "Ick sn\u00f6w un speg; man he h\u00f6ll fast,",
                "grad as mit isern Klannern,",
                "un r\u00f6p dorto: \u00bbSonn Amt, sonn Last \u2013",
                "een D\u00fcwel 's \u0153wer'n annern!"
            ],
            [
                "Wen alltoneg an'n Graben f\u00fchrt,",
                "is oft all rinner schaten \u2013",
                "un wen de Koh to eegen h\u00fcrt,",
                "m\u00f6t s' ok an'n Swanz anfaten!"
            ],
            [
                "Man nich so \u00e4ngstlich, dreig di r\u00fcnd,",
                "dat geiht di nich an't L\u00e4ben;",
                "s\u00fch, Murrjan was'n steenolt Hund",
                "un m\u00fc\u00df sick doch noch g\u00e4ben."
            ],
            [
                "Sonn Pott, sonn St\u00fclp, sonn Bom, sonn Block,",
                "sonn Wor, min S\u0153hn, sonn Dr\u00fcttel!",
                "Dat Hemd is neger as de Rock \u2013",
                "nu treck eens af din'n Kittel!\u00ab"
            ],
            [
                "Un as ick dunn verspr\u00e4ken der,",
                "wat ick nu b\u00e4tern wull mi,",
                "dor langt he flink den Tagel her",
                "un sl\u00f6g f\u00f6r blind un dull mi."
            ],
            [
                "\u00bbS\u00fch, W\u00fcr, min S\u0153hn, de s\u00fcnd nich d\u00fcr,",
                "dat k\u00fcnn mi doch belur'n;",
                "verspr\u00e4ken don de Edell\u00fcr,",
                "man hollen don de Bur'n!\u00ab"
            ],
            [
                "Ick b\u00f6lkt luddhals. Dunn schreg he: \u00bbJung,",
                "schri drist to, du schast blarren!",
                "Ungl\u00fcck hadd stets 'ne scharpe Tung,",
                "un de peddt Pogg' de quarren."
            ],
            [
                "So heet, as ick di dat upf\u00fcll,",
                "brukst du't jo nich to \u00e4ten;",
                "wenn sick din Tung verbrennen sch\u00fcll,",
                "m\u00f6st du di't s\u00fclst bim\u00e4ten!\u00ab"
            ],
            [
                "\u00bbMin Puckel\u00ab, schreg'ck, \u00bbm\u00f6t g\u00e4l un gr\u00f6n,",
                "min leew Herr Bors, all w\u00e4sen!\u00ab",
                "Dunn s\u00e4d he: \u00bbUnwennt Arbeit, S\u0153hn,",
                "dat's \u00fcmmer so, bringt Quesen."
            ],
            [
                "S\u00fch, Moltsprit h\u00fcrt to Suerkohl,",
                "sonn S\u0153g, min S\u0153hn, sonn Farken \u2013",
                "ful L\u00fcd kam' uppen g\u00fcllen Stohl,",
                "dat warst nu sacht di marken!\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Maien",
        "text": [
            [
                "De Mai, de Mai is kamen;",
                "nu gah wi, jung un olt,",
                "nu gah wi alltosamen",
                "in't Holt, in't gr\u00f6ne Holt."
            ],
            [
                "Nu frische Maien hal wi",
                "un st\u00e4k' se an \u00fcns' H\u00f6d,",
                "nu sett' in't Holt \u00fcns dal wi",
                "un sing' \u00fcns' ollen Leed;"
            ],
            [
                "een jeder nah sin Gaben,",
                "in eens noch eens so sch\u00f6n,",
                "bet dat de Stirn dor baben",
                "sick wisen een bi een."
            ],
            [
                "Un wenn't dor\u0153wer Nacht ward,",
                "wat heet, wat deit dat grot,",
                "wu sungen, k\u00fc\u00dft un lacht ward?",
                "Kumm, sett di up min'n Schot!"
            ],
            [
                "De Busch, de Busch so dicht hier,",
                "so warm de gr\u00f6ne Nacht;",
                "de Fl\u00e4mmstirn, de g\u00e4w' Licht hier,",
                "mihr, as wi bruken, sacht;"
            ],
            [
                "dat M\u00e4nnken sik to Wiwken",
                "un M\u00fcnd to M\u00fcnd sick finnt,",
                "min Arm sick \u00fcm din Liwken,",
                "din \u00fcm min'n Hals sick winnt."
            ],
            [
                "Nu sett di to \u00fcns her eens",
                "in't Mo\u00df, Fru Nachtigall,",
                "nu kumm un sing \u00fcns v\u00f6r eens",
                "din Hochtitsleeder mal!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Pingsten",
        "text": [
            [
                "Oll Pingsten, du oll Pingsten!",
                "Du g\u00fcllen, g\u00fcllen Tit!",
                "De Gr\u00f6ttsten un de Ringsten,",
                "wu ward dat Hart ehr wit!"
            ],
            [
                "F\u00f6r K\u00f6nig un f\u00f6r K\u0153ter,",
                "hog Barg un deepe Gr\u00fcnn',",
                "up Katens un up Sl\u0153ter \u2013",
                "de een, de s\u00fclwig S\u00fcnn."
            ],
            [
                "Dat s\u00fclwig gr\u00f6ne L\u00e4ben",
                "an Halm un Busch un Bom,",
                "de s\u00fclwig blage H\u00e4ben,",
                "de s\u00fclwig s\u00f6te Drom."
            ],
            [
                "Een Lachen un een Singen,",
                "een N\u00e4hmen un een Dank,",
                "een Hart v\u00f6r allen Dingen",
                "de heel oll Welt entlank."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Achter in't Holt",
        "text": [
            [
                "Dat is so still hier achter,",
                "as wir 'ne Kirch dat Holt,",
                "mit v\u00e4l wid Bagenfinster",
                "un Pilers, hoch un olt."
            ],
            [
                "Dat is so still nu worren;",
                "de Wold, de steiht un swiggt,",
                "as wenn dor vun sin Kanzel",
                "de Preester r\u00fcnner stiggt;"
            ],
            [
                "as wenn dor v\u00f6r'n Altor",
                "de Preester steiht un singt",
                "un de Gemeen den S\u00e4gen",
                "un ehr den Fr\u00e4den bringt."
            ],
            [
                "Dat is de s\u00f6te Vagel,",
                "de Nachtigall is dat \u2013",
                "dat sleiht een'n so to Harten,",
                "dat Og dat ward di natt;"
            ],
            [
                "as k\u00fcnnst du af dat l\u00fcchten",
                "all, wat up't Hart di liggt,",
                "as ob een gahn un bichten",
                "un still eens baden m\u00fccht."
            ],
            [
                "De hogen ollen Eeken",
                "de geiht dat d\u00f6rche Kron,",
                "de hogen ollen Eeken,",
                "as Chur un \u00d6rgelton."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Ick meen man so",
        "text": [
            [
                "Up Maidag w\u00fcrr ick achteihn Johr \u2013",
                "nee, wu de Tit henl\u00f6ppt!",
                "Un f\u00f6ftig s\u00fcnd v\u00f6r mi noch dor,",
                "wenn recht de Kuckuck r\u00f6ppt."
            ],
            [
                "Un Hans, je de hett lo\u00dft sick fri",
                "un deent nu bi den Burn,",
                "he kriggt nu ball sin B\u00f6dneri,",
                "wu lang will dat noch durn!"
            ],
            [
                "He deit sick nah'ne Brut all \u00fcm;",
                "wen he sick woll recht nimmt?",
                "Dat k\u00fcmmt oft gor to narrsch her\u00fcm,",
                "wen weet, wu dat noch k\u00fcmmt!"
            ],
            [
                "Dat Best dat is mi \u00fcmmer recht,",
                "wen weet, wat ick denn do,",
                "wenn he \u2013 na, ick heww nicks nich seggt \u2013",
                "ick \u2013 na, ick meen man so!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Dat is un blifft een narrsches St\u00fcck",
        "text": [
            [
                "Ick weet nich, wat dat heeten schall \u2013",
                "Hannjochen kickt mi \u00fcmmer nah,",
                "in D\u00f6nsk un Hoff un Sch\u00fcn un Stall",
                "un wu ick gah un wu ick stah;",
                "denn kickt he \u00fcm de Eck un denn",
                "eens wedder \u0153wer Tun un Rick,",
                "denn ut de Luk gor nah mi hen \u2013",
                "dat is un blifft een narrsches St\u00fcck!"
            ],
            [
                "Un wenn he buten haken deit",
                "un ick kam nah de R\u00e4gel ran,",
                "denn seggt he: prr! De Haken steiht,",
                "hei dreigt sick \u00fcm un glupt mi an;",
                "un hal ick's Abens Spol un Fla\u00df",
                "un schuw min Spinnrad ranner ick,",
                "denn schult he nah mi hen f\u00f6rdwas \u2013",
                "dat is un blifft een narrsches St\u00fcck!"
            ],
            [
                "He plirt nah mi, he kapt mi an,",
                "as wenn he mi wat fragen m\u00fccht,",
                "as ob dat \u0153werst rut nich kann,",
                "he sick tov\u00e4l bes\u00fcnn, mi d\u00fccht;",
                "dat deit \u00fcm em mi orig leed,",
                "ick s\u00e4d em jo den Ogenblick",
                "girn up de St\u00e4d, all wat ick weet \u2013",
                "dat is un blifft en narrsches St\u00fcck!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Hartspann",
        "text": [
            [
                "Mi is, ick weet nich, wu mi is \u2013",
                "ick gl\u00f6w, min Hart dat steiht,",
                "as ob furtst dal ick fallen m\u00fc\u00dft,",
                "wenn Hans v\u00f6r\u0153wer geiht."
            ],
            [
                "Denn sch\u00fctt mi so to Kopp dat Blot,",
                "v\u00f6r de Ogen ward mi't swart;",
                "ick warr denn as sonn Kr\u00e4wt so rot,",
                "mi spannt dat so dat Hart."
            ],
            [
                "Mi is denn so besw\u00f6gt; ick weet,",
                "dat tr\u00f6ck sacht wedder weg,",
                "wenn'ck mi eens orig afsch\u00fcdd'n let",
                "un Hans dor wat vun segg."
            ],
            [
                "Ick weet woll, wenn ick em man bed \u2013",
                "he kl\u00f6wt dor achter St\u00e4mm \u2013,",
                "wat he to Leew mi't sacht eens ded,",
                "man ick sch\u00e4m mi so v\u00f6r em."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "D\u00f6nken",
        "text": [
            [
                "D\u00e4udrupp anne Blom,",
                "Krint inne Krom,",
                "l\u00fctt Wratt uppe N\u00e4s',",
                "l\u00fctt Fettog in'n Kes' \u2013",
                "wen hadd't nich all s\u00f6cht,",
                "wen hadd't woll nich m\u00f6cht!"
            ],
            [
                "Ailen an't Kurn,",
                "anne Hanbutt een Durn,",
                "Kulen inne Backen,",
                "Schelm achter'n Nacken,",
                "Wissnut anne smuck Dirn \u2013",
                "wen hadd dat nich girn!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Wenn n\u00fcmms dat nich s\u00fcht",
        "text": [
            [
                "Din Moder ehr Dirn un min Vader sin S\u0153hn,",
                "wu lang heww' sick de nich all kennt!",
                "Se lat' nich vunanner, se lat' nich vuneen,",
                "so heww' se tosamen sick wennt.",
                "De G\u00f6ren de platschten tohop in de P\u00fctt,",
                "de glitschten zaft twee up dat Is \u2013",
                "de Dirn as sonn Bo\u00dfel so drall un so l\u00fctt,",
                "langsch\u00e4chtig de Bengel un wis."
            ],
            [
                "Se str\u00f6pten un s\u00f6chten in't Holt sick tosam",
                "Blag\u00f6schen, M\u0153sch, Nester un N\u0153t;",
                "de Slaps as sonn Rehbuck so orig un fram,",
                "grad as sonn Katteeker de Kr\u0153t."
            ],
            [
                "Dat w\u00fcrr nie nich nog ehr, dat ward nie nich all,",
                "so blew dat, so is dat noch h\u00fct;",
                "nu drap de twee beid sick hier achter in 'n Stall",
                "un k\u00fc\u00df' sick, wenn n\u00fcmms dat nich s\u00fcht."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Wat mag ick di girn",
        "text": [
            [
                "Wat mag ick di girn,",
                "du s\u00f6t oll l\u00fctt Dirn!",
                "Wat s\u00fcnd din K\u00fclpen so grell!",
                "As wenn dor' ne S\u00fcnn",
                "in beid se st\u00fcnn",
                "un sehen up twee blage S\u00f6ll."
            ],
            [
                "So schier b\u00fcst, so glatt,",
                "so quick as 'ne Katt,",
                "man dat du nich kratzt un nich stellst;",
                "din M\u00fcnd is so rasch",
                "un din Wurt knasch un basch,",
                "man dat du nich l\u00fcggst un nich schellst."
            ],
            [
                "Un b\u00fcst du mi got,",
                "denn so kumm up min'n Schot",
                "un w\u00e4s' man nich zipp un nich \u00f6t!",
                "Un b\u00fcst du mi b\u00f6s,",
                "denn gah nah de G\u00f6s'",
                "un kik mi doch an nich so s\u00f6t!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Wat s\u00fchst du butt un sur ut",
        "text": [
            [
                "Wat s\u00fchst du butt un sur ut,",
                "as wenn di wat verdr\u00fctt?",
                "Du s\u00fchst jo as 'n Schur ut,",
                "dat up S\u0153bnbr\u00f6der g\u00fctt,",
                "dat s\u0153ben W\u00e4ken anh\u00f6llt",
                "un dat nich ihrer geiht,",
                "bet dat de Wind de Roggensch\u00f6dd",
                "furt vun de Stoppel weigt."
            ],
            [
                "Sonn blage Ogen hest du jo,",
                "sonn schier' un witte T\u00e4hn \u2013",
                "wenn du eens lut uplachen deist,",
                "dat lett di gor to sch\u00f6n!",
                "Sonn Schelmenkulen kriggst du,",
                "as haddst \u00fcns all to Narrn,",
                "as ob girn k\u00fcssen m\u00fcchst du \u2013",
                "na, dor kann Rat to warrn!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Nu lat mi los",
        "text": [
            [
                "Nu lat mi los, nu lat mi gahn!",
                "Du dr\u00fcckst mi jo to Grus.",
                "Nu heww ick lang nog bi di stahn,",
                "nu m\u00f6t ick flink nah Hus."
            ],
            [
                "Nu lat mi los, nu lat mi gahn!",
                "Ick d\u00f6rw nich mihr, Gott weet!",
                "Ick heww di mihr to Leew all dan,",
                "as ihrlich Leew dat m\u00f6t."
            ],
            [
                "Wenn't Vader markt, wenn't Moder s\u00fcht,",
                "wu ick mi hier verschenk \u2013",
                "wen weet, wen weet, wat denn gesch\u00fcht,",
                "mi grust, wenn ick dat denk."
            ],
            [
                "Nu lat mi los, nu lat \u2013 nu lat!",
                "H\u00fcrst nich, dor knarrt de D\u00f6r \u2013",
                "s\u00fcht Vader hier mi uppe Strat,",
                "he sleiht mi swart im m\u00f6r."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Denn helpt dat nich",
        "text": [
            [
                "S\u00fch, wenn du mi nich magst un wist",
                "un mi nich wist un magst",
                "un achter Hans un Krischan b\u00fcst",
                "un \u00fcmmer ut mi lachst,",
                "as ob ick d\u0153sig wir un mall",
                "as Hinrich sin oll Vo\u00df in'n Stall,",
                "na \u2013 je denn helpt dat nich!"
            ],
            [
                "Un wenn du meenst, wat ick man spa\u00df,",
                "un dat's doch all min Irnst \u2013",
                "s\u00fch, denn b\u00fcst du am Enn de Klas,",
                "man dat to lat du't lirnst.",
                "Un wenn, ihr du di dat vers\u00fchst,",
                "du nahst mit sonn lang N\u00e4s' aft\u00fchst,",
                "na \u2013 je denn helpt dat nich!"
            ],
            [
                "Un wenn ick Liesch nu frigen do",
                "un swaps di sitten lat",
                "samst din oll Petersill, s\u00fch so,",
                "wen weet, ob mi dat schadt.",
                "Wenn du di v\u00f6r din'n Kopp denn sleihst",
                "un nahsten di vers\u00f6pen deist,",
                "na \u2013 je denn helpt dat nich!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Dat's d\u00fctsch",
        "text": [
            [
                "Lat miman tofr\u00e4den, Lurwig,",
                "s\u00fch, du kannst mi doch nich fri'n,",
                "un du makst de L\u00fcd man r\u00e4den,",
                "dor\u00fcm lat dat Tarren sin!"
            ],
            [
                "Du hest nicks un ick nich, Lurwig,",
                "un so hett dat all keen D\u00e4g,",
                "hett dat all keen'n rechten Schick nich \u2013",
                "gah din'n Gang! Ick gah min W\u00e4g'."
            ],
            [
                "Wi pa\u00df' in de Johr nich, Lurwig;",
                "\u00f6ller b\u00fcst 'ne heele Stot,",
                "un in Gr\u00f6tt ok heel un gor nich \u2013",
                "du b\u00fcst l\u00fctt, un ick b\u00fcn grot."
            ],
            [
                "Du b\u00fcst l\u00fctt un pipig, Lurwig,",
                "as 'n oll pipsig, mitig Hohn,",
                "strakst di mit de Dirns to h\u00fcpig,",
                "un du magst nich girn wat don."
            ],
            [
                "Nie keen eegen Katen, Lurwig,",
                "kriggst du, dat's all lang v\u00f6rbi;",
                "du hest oft dor all nah schaten,",
                "\u0153werst drapen hest du nie."
            ],
            [
                "Wi pa\u00df' nich tosamen, Lurwig;",
                "s\u00fch, ick b\u00fcn 'ne forsche Dirn,",
                "un ick h\u00fcr nich to de framen,",
                "un du magst girn blagen Twirn."
            ],
            [
                "Abens stiggst to Krog du, Lurwig;",
                "odder wir dat nich an dem?",
                "Man an Bier haddst nie nich nog du,",
                "trakeln deist du dat mit K\u0153m."
            ],
            [
                "Kemst an't Hus du denn mi, Lurwig,",
                "as du oft b\u00fcst, dick un dun \u2013",
                "s\u00fch, denn furtsten g\u00fcng ick hen di",
                "nah den irsten besten Tun;"
            ],
            [
                "halt mi dor'n Staken, Lurwig,",
                "recht sonn tagen Staken her",
                "un sl\u00f6g di din ollen Knaken",
                "botterweek un lahm un m\u00f6r;"
            ],
            [
                "dat du di nich r\u00f6gen, Lurwig,",
                "un nich stahn un liggen k\u00fcnnst",
                "un torecht di in din'n Br\u00e4gen",
                "in dree Dag' nich wedder f\u00fcnnst!"
            ],
            [
                "Wi pa\u00df' nich tosamen, Lurwig;",
                "s\u00fch, ick b\u00fcn 'ne stramme Dirn,",
                "un ick h\u00fcr nich to de framen,",
                "un du magst girn blagen Twirn."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Beg\u00f6schen",
        "text": [
            [
                "Du wist mi man beg\u00f6schen",
                "un meenst dat doch nich so;",
                "as Immen bi de R\u00f6schen",
                "stellst du un singst dorto."
            ],
            [
                "Min blanke Kron de lat mi",
                "un grip nich nah min'n Kranz",
                "du s\u00f6chst man f\u00f6r de Strat mi,",
                "nich f\u00f6r din Hus mi, Hans!"
            ],
            [
                "Du gierst man nah din L\u00fcsten",
                "un hest mi gor nich leef;",
                "du s\u00f6chst mi man in D\u00fcstern,",
                "un dat don all de Deew."
            ],
            [
                "Din Hart, din Seel verspreckst du",
                "un snackst mi gor to sch\u00f6n \u2013",
                "man mit din Ogen steckst du",
                "as mit'n Metz nah een'n."
            ],
            [
                "Du wist mi man beg\u00f6schen",
                "un meenst dat doch nich so;",
                "as Immen bi de R\u00f6schen",
                "stellst du un singst dorto."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Wat wist du't noch verst\u00e4ken",
        "text": [
            [
                "Wat wist du't noch verst\u00e4ken,",
                "wenn't di nich mihr gef\u00f6llt?",
                "Lat riten, Hans, lat br\u00e4ken,",
                "wat doch nich l\u00e4nger h\u00f6llt!"
            ],
            [
                "Wenn all man so gewi\u00df wir!",
                "Dat's lang nich mihr mit \u00fcns,",
                "all lang nich, as dat s\u00fcs wir,",
                "lang \u2013 lang nich mihr as s\u00fcns."
            ],
            [
                "S\u00fch, dunn wir'n \u0153wereen wi,",
                "een Lust, Hans, un een Weh;",
                "un nu gah beid alleen wi,",
                "nu s\u00fcnd wi wedder twee."
            ],
            [
                "De Saat, de \u00fcnner'n Plog is,",
                "kennt een woll, w\u00fcrr se gr\u00f6n;",
                "wat Wohrheit un wat Drog is,",
                "wu ball is dat to sehn!"
            ],
            [
                "Dat Unkrut steiht all h\u00f6ger,",
                "v\u00e4l h\u00f6ger as \u00fcns' Kurn,",
                "un neger, ach! un neger",
                "is all een Rusch un Durn."
            ],
            [
                "Nu h\u00f6llt dat nich un breckt nich,",
                "is Hack nich, is nich St\u00e4l;",
                "nu treckt dat nich un reckt nich",
                "un is nich half, nich heel."
            ],
            [
                "Wat wist du't noch verst\u00e4ken,",
                "wat di nich mihr gef\u00f6llt?",
                "Wat wist dat Wurt nich spr\u00e4ken?",
                "Lat riten, Hans, lat br\u00e4ken,",
                "wat doch nich l\u00e4nger h\u00f6llt!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Ehr is, as m\u00fccht se weenen",
        "text": [
            [
                "Wu oft nich nahgahn b\u00fcst mi \u2013",
                "wat kekst mi an so s\u00f6t!",
                "In Schummern hest du k\u00fc\u00dft mi,",
                "min Hart dat w\u00fcrr so heet."
            ],
            [
                "Nu seggst, ick schall man lopen,",
                "du haddst mi jo man narrt;",
                "nu lach se all tohopen,",
                "mi \u0153werst bl\u00f6tt dat Hart."
            ],
            [
                "Nu trug ick wedder keenen \u2013",
                "wen weet, wat he nich l\u00fcggt!",
                "Nu is mi, as ob'ck weenen,",
                "dot, dot mi weenen m\u00fccht."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Baben up'n Barg",
        "text": [
            [
                "Nee, wat 'ne Pracht, 'ne rore Pracht",
                "hier baben vun de H\u00f6g'!",
                "Dat is, as wenn 'ne Brut sick lacht,",
                "de gr\u00f6n Saat in ehr Hochtitsdracht",
                "vun Samt un Sid dor leg."
            ],
            [
                "So wit dat Og reckt, Feld an Feld,",
                "hier Rapp, dor Weit un Gast!",
                "Wu sick dat r\u00e4gt un r\u00f6gt un stellt",
                "un Kopp an Kopp tosamen h\u00f6llt",
                "in Sch\u00e4pel, Dr\u00f6mt un Last!"
            ],
            [
                "De Rogg so blag; dat dampt un stiggt",
                "un stiwt sick in sin Bl\u00e4ut;",
                "dat reckt un winnt sick rut un fl\u00fcggt,",
                "as ob dat dusend Fl\u0153gel kriggt",
                "un ut sin Schott sick dreigt."
            ],
            [
                "Dor uppe Wisch, de gr\u00f6ne Wisch,",
                "dor liggt dat Swad an Swad;",
                "dat r\u00fcckt so frisch, so s\u00f6t un frisch,",
                "as Gott sin S\u00e4gen uppen Disch,",
                "wenn Middag klappert wad."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Hochtit",
        "text": [
            [
                "Fleudus un Fiedel un, juchhei!",
                "Klarnett, juchhei! un Ba\u00df \u2013",
                "dat geiht f\u00f6r dull h\u00fct, heidildei!",
                "Un vull is Kros un Glas.",
                "Schultvader de wull wedder fri'n,",
                "de frigt den W\u00e4wer sin Karlin \u2013",
                "juchhei, juchhei un hopsasa!",
                "un heidilditschen dallala!"
            ],
            [
                "Dat geiht nu dull un vull dree Dag',",
                "all wat dat Ledder h\u00f6llt;",
                "un wen dat afh\u00f6llt, de is tag,",
                "un wen nich steiht, de f\u00f6llt.",
                "Den Schulten d\u00fcst in'n Kopp dat so,",
                "Karlin de danzt noch \u00fcmmerto \u2013",
                "juchhei, juchhei un hopsasa!",
                "un heidilditschen dallala!"
            ],
            [
                "Noch is keen twintig Johr Karlin,",
                "smuck is s' un stramm as keen;",
                "de Schult de k\u00fcnn ehr Vader sin",
                "un is man swack to Been.",
                "Na, he hett allens s\u00fcs f\u00f6r twee,",
                "un wat em f\u00e4hlt, na, dat hett se \u2013",
                "juchhei, juchhei un hopsasa!",
                "un heidilditschen dallala!"
            ],
            [
                "Wat plirt ji all so hen nah ehr,",
                "wat kl\u0153tert ji dor all",
                "un t\u00fcschelt hen un t\u00fcschelt her \u2013",
                "ach, Dirns, w\u00e4st doch nich mall!",
                "Wenn't klappert, gaht man hen to Haw'!",
                "Karlin de sitt denn achter'n Aw \u2013",
                "juchhei, juchhei un hopsasa!",
                "un heidilditschen dallala!"
            ],
            [
                "Un wenn ji nahst jug Kawels hackt,",
                "in't Fack staht, Me\u00df upslaht,",
                "liggt in ehr Armstohl se un snackt",
                "mit K\u00f6ster un Kandat;",
                "Musch\u00fcken stippt s' t\u00fcm Koffee in,",
                "un nahst k\u00fcmmt de Inspekter rin \u2013",
                "juchhei, juchhei un hopsasa!",
                "un heidilditschen dallala!"
            ],
            [
                "Wen weet, wu lang de Schult dat makt,",
                "he hett Water inne Bost,",
                "mit wen sin Witfru denn sick strakt,",
                "denn s\u00f6cht s' sacht b\u00e4ter Kost,",
                "denn s\u00f6cht s' den smucksten Kirl sick ut",
                "un ward noch eens 'ne lustig Brut \u2013",
                "juchhei, juchhei un hopsasa!",
                "un heidilditschen dallala!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Grotm\u00fcler",
        "text": [
            [
                "In't Holt dor de Grotm\u00fcler,",
                "wat heww de dor to Kop?",
                "Kuckuck un Vagel B\u00fclow",
                "de zaustern sick tohop."
            ],
            [
                "De kr\u0153keln sick tosamen,",
                "wen b\u00e4ter vun se kann,",
                "un wenn to Enn se kamen,",
                "denn fang se wedder an."
            ],
            [
                "Kuckuck! Kuckuck! so kreiht dat,",
                "Kuckuck! Kuckuck! \u2013 denn so",
                "eens B\u00fc-b\u00fc-b\u00fclow! fl\u00e4ut't dat,",
                "B\u00fc-b\u00fclow! B\u00fc-b\u00fclow."
            ],
            [
                "De Kuckuck hadd nich sw\u00e4gen,",
                "hadd girn dat letzte Wurt;",
                "he hett sick heesch all schr\u00e4gen",
                "un kuckuckt \u00fcmmer furt."
            ],
            [
                "Dat f\u00e4hlt man, dat de Heister noch",
                "tscharkt manked\u00f6rch, tschitscharkt;",
                "Ruhrdunk, Dompap un Kreih se noch",
                "dormank k\u00f6rrt, schalkt un karkt;"
            ],
            [
                "Dat f\u00e4hlt man, dat Quadux un Pogg",
                "in't Brok dormanken quakt,",
                "denn wiren se doch all in'n Tog,",
                "de dat Vergn\u00f6gen makt."
            ],
            [
                "De bogen B\u00f6m de sch\u00fcrrn",
                "ehr K\u00f6pp verdreetlich all,",
                "as wenn se dof noch w\u00fcrrn,",
                "wenn dat nich uph\u00fcrt ball."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Wegwiser",
        "text": [
            [
                "Weest, wu de Weg to de M\u00e4hltunn geiht,",
                "to sonn vull Tunn? Hak du man drist",
                "v\u00f6r D\u00e4u un Dag' bet in de Nacht,",
                "bet Stirn an Stirn sick baben wist."
            ],
            [
                "Kik di nich \u00fcm un bliw nich stahn,",
                "hak du din Fohr man v\u00f6rwartsch frisch \u2013",
                "nahst f\u00fchrst dat Kurn du in din Sch\u00fcn,",
                "dreggt Moder M\u00e4hlgr\u00fctt uppen Disch."
            ],
            [
                "Weest, wu de Weg t\u00fcm Daler is?",
                "De geiht hart achter't Penningst\u00fcck,",
                "un wen nich up'n Penning s\u00fcht,",
                "kriggt nie keen Dalers in sin Fick."
            ],
            [
                "Wu geiht de Weg to S\u00fcnndagsrauh?",
                "Man \u00fcmmer nah de Warkeldag',",
                "de Warkst\u00e4d d\u00f6rch un't Ackerfeld \u2013",
                "denn is f\u00f6r'n S\u00fcnndag gor keen Frag."
            ],
            [
                "S\u00fcnnabens is he nich wid af;",
                "kik eens, wat deckt dor Moder to?",
                "Dat is 'n frisch St\u00fcck Ossenfleesch \u2013",
                "un Ris un Plummen s\u00fcnd dat jo."
            ],
            [
                "Weest, wu de Weg to Armot geiht?",
                "Kik du man hen nah jeden Krog,",
                "gah nich v\u00f6rbi, dor's 'n goden Sluck",
                "un ok Scharwenzelkorten nog."
            ],
            [
                "Een Sack h\u00e4ngt in den letzten Krog,",
                "nimm mit em nah den letzten Sluck,",
                "wenn't wider geiht. Oll Vagelbunt,",
                "wat lett de B\u00e4delsack di smuck!"
            ],
            [
                "Un k\u00fcmmst du wu een'n Born v\u00f6rbi,",
                "denn mak dor holl du man din Hand",
                "un drink, so v\u00e4l du kannst un magst,",
                "du drinkst di doch nich to Verstand."
            ],
            [
                "Wu geiht de recht Weg hen to Ihr",
                "un sonn sch\u00f6n ruhig \u00d6ller denn?",
                "Grad ut, grad to, holl man din Mat,",
                "din Sch\u00fclligkeit do \u2013 denn k\u00fcmmst hen!"
            ],
            [
                "Un k\u00fcmmst du, wu de Weg sick kr\u00fczt,",
                "un weest nich recht, ob h\u00fcl ob hott,",
                "denn holl man still un frag din Hart,",
                "dat spreckt ok platt, denn gah mit Gott!"
            ],
            [
                "Wu geiht nah'n Kirchhoff hen de Weg?",
                "Dat so wat een noch fragen kann!",
                "Gah, wu du wist, du geihst nich \u00fcm,",
                "dor k\u00fcmmt toletz een jeder an."
            ],
            [
                "Man dor is noch v\u00e4l bi vermakt;",
                "gl\u00f6w du min'n Rat, gl\u00f6w du min Wurt:",
                "In Gottsfurcht gah du jo din Strat,",
                "sonn Graff hett noch 'ne Achterpurt!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Koll Feewer",
        "text": [
            [
                "Du b\u00fcst denn rein so geestlich, Jung,",
                "so leg un so elenn,",
                "as wir din Kopp 'ne M\u00f6llerpung,",
                "as Gosdreck an't witt Enn."
            ],
            [
                "As wenn dat Brot nich satt du kregst,",
                "so pewrig b\u00fcst un k\u00fcm;",
                "as wenn nich dr\u00f6g un natt du kregst",
                "un wu\u00dft noch ganz ut'n Lim."
            ],
            [
                "Din Witt in't Og is quitteng\u00e4l,",
                "din Mul as 'ne Kreek so blag;",
                "du warst so dr\u00f6g as'n Bessenst\u00e4l",
                "un wirst doch s\u00fcs so tag."
            ],
            [
                "Du sn\u00fcffst un qu\u00fcchst, as haddst'n Kropp,",
                "as \u0153wergoren Gest \u2013",
                "wat b\u00fcst f\u00f6r'n ollen Quesenkopp,",
                "dat du sonn Grappen hest!"
            ],
            [
                "Dat's nu glik an dree Mand all ran,",
                "du sl\u00e4pst di man so hen;",
                "un bi di sleiht rein gor nicks an,",
                "keen Afschrift un keen Spenn."
            ],
            [
                "Wat, Bengel, nimm di doch tosam!",
                "Du sleihst jo ganz ute Ort \u2013",
                "s\u00fch, Jung, ick lat den Dokter kam',",
                "wenn mi dat lang noch wohrt!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Moder schellt",
        "text": [
            [
                "Dat wohrt so lang nu, as dat wohrt,",
                "ick, Vader, wasch min H\u00e4nn';",
                "dat hett nu so un so keen Ort",
                "un nimmt noch'n kn\u00e4glich Enn."
            ],
            [
                "Wi m\u00f6t dor abslut'n Insehn don \u2013",
                "do doch dat Mul up, segg!",
                "Dat geiht de Dirn an Kranz un Kron,",
                "wenn wi't ehr nu nich legg'."
            ],
            [
                "Nich locken un nich hissen lett",
                "sick mihr de olle dumm Str\u00fcn;",
                "se hett ehrn Kopp up den Bengel sett't",
                "un ward nahst nog noch schrin."
            ],
            [
                "Sonn will Dirn is so swer to h\u00f6d'n",
                "grad as sonn Sack vull Fl\u00e4uh,",
                "s\u00fch, Vader, denn so is't vun N\u00f6d'n,",
                "wi pa\u00df' ehr up zaft twee."
            ],
            [
                "Wi m\u00f6t ehr eens de Bicht verh\u00fcr'n,",
                "den Kopp ehr wedder stell'n;",
                "wat schall sonn oll unnoslig Dirn",
                "mit sonn oll rugen Gesell'n!"
            ],
            [
                "Dat geiht so lang nu, as dat geiht \u2013",
                "nee! segg'ck, un teihnmal nee!",
                "Wenn sonn Unrack den D\u00f6st frigen deit,",
                "denn trugt de D\u00fcwel se."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "M\u00f6llers",
        "text": [
            [
                "De Wind de k\u00fcmmt, de Wind de geiht;",
                "weet n\u00fcmms, wuher \u2013 wuhen he weigt,",
                "een s\u00fcht man, wu de M\u0153hl he dreigt.",
                "De M\u0153hl de kl\u0153tert; wat seggt se \u2013wat?",
                "'n Sch\u00e4pel 'ne Matt! 'n Sch\u00e4pel 'ne Matt!"
            ],
            [
                "De M\u00f6ller de kek herut ute Luk,",
                "hadd 'ne rode Snut un 'n dicken Buk",
                "un in beid sin Been de Fik un de Muk \u2013",
                "wat schadt em dat? Wat schadt em dat?",
                "Sin M\u0153hl hett Fl\u0153gel, sin M\u0153hl hett'n Rad,",
                "un dr\u00f6g is dat M\u00e4hl, un de K\u0153m is natt \u2013",
                "'n Sch\u00e4pel twee Matt! 'n Sch\u00e4pel twee Matt!"
            ],
            [
                "Sugt ji man all anne Hungerpot!",
                "De M\u00f6ller hett doch sin sch\u00f6n St\u00fcck Brot,",
                "de hungert \u00fcmmer toletz irst dot.",
                "He hett vullup, he hett vullsatt;",
                "wat hett he nich un wat hadd he nich hatt!",
                "He matt't \u2013 he matt't, bet 'ne Last dat wad,",
                "sin Steen is rug, un sin Steen is glatt \u2013",
                "'n Sch\u00e4pel dree Matt \u2013 dree Matt \u2013 dree Matt!"
            ],
            [
                "Un M\u00f6llers gifft dat vun allerhand Ort;",
                "un wen sick dor nich vor wohrt \u2013 v\u00f6r wohrt,",
                "kriggt \u0153wer sin heel Gesicht 'n Bort.",
                "Dor's \u00fcmmer'n Fl\u0153gel un \u00fcmmer 'n Rad",
                "un Wind un Water in Land und Stadt,",
                "un wen sin Og nich hadd apen hatt,",
                "den n\u00e4hm se all sinen Rohm vun de Satt,",
                "denn de Katt is ok an'n Swanz'ne Katt;",
                "de ward vun sonn M\u00f6ller denn matt't \u2013 denn matt't,",
                "'n Sch\u00e4pel een Viert, 'n Sch\u00e4pel twee Viert,",
                "'n Sch\u00e4pel dree Viert, bet he kiken lihrt."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Dat k\u00fcmmt mit Hupen",
        "text": [
            [
                "Moder! 't will all nich mihr,",
                "so as dat schall;",
                "s\u00fch, nu steiht \u00fcns' Spann Pir",
                "f\u00f6r'n Kropp in'n Stall."
            ],
            [
                "Strohwitt is all \u00fcns' Heu,",
                "Duwick dormank \u2013",
                "nu s\u00fcnd all s\u0153ben K\u00e4uh",
                "rotwaterkrank."
            ],
            [
                "Nee, dat hett all keen D\u00e4g",
                "mihr \u0153wer Johr!",
                "Ehr Farken fret de S\u0153g",
                "mit Hut un Hoor."
            ],
            [
                "Jarrlings un Aulamms, s\u00fchst,",
                "krieg all de L\u00e4hm \u2013",
                "un dat j\u00fctsch H\u00f6wt is g\u00fcst",
                "grad as v\u00f6rdem."
            ],
            [
                "All \u00fcns' b\u00e4ten Raps is jo",
                "emerbedan,",
                "un Hans de Slaps is to",
                "Krog wedder gahn."
            ],
            [
                "Ick gl\u00f6w, de Weit sett't an",
                "Brand sick un Rust \u2013",
                "ach! un hadd Krischan man",
                "nich fast sick lu\u00dft."
            ],
            [
                "Moder! 't will all nich mihr,",
                "rein m\u00fccht ick blarrn,",
                "as ob sonn G\u00f6r ick wir \u2013",
                "wu schall dat warrn?",
                "Wu schall dat eenmal warrn \u2013",
                "wu schall dat warrn!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Fierabend",
        "text": [
            [
                "De Dak de dampt dor \u00fcnnen uppe Wisch,",
                "grad as sonn heet un vull Gr\u00fcttsch\u00f6ttel deit,",
                "de uppen Disch de L\u00fcdk\u0153ksch dr\u00e4gen ded",
                "to Nachtkost f\u00f6r de Knechts un Dirns un all,",
                "wat s\u00fcs een Recht noch anne L\u00fcdstuw hett.",
                "De S\u00fcnn geiht nu to R\u00fcst kort achter'n Wold,",
                "h\u00e4ngt hell un blank dor, as'n g\u00fcllen Appel",
                "an sonn Kinnjesbom deit, wenn Klingklas k\u00fcmmt,",
                "ut d\u00fcster Kamer in de hellicht D\u00f6nsk",
                "de G\u00f6ren r\u00f6ppt to'n blanken Dannenbom",
                "mit Fibel, Klapperknarr un Honnigkoken,",
                "Kuckuck, N\u0153tknacker, Popp un Hampeljochen.",
                "Sonn Fierabend is sonn Ort Kinnjes,",
                "f\u00f6r wen em recht nimmt; un wenn all die Stirn",
                "dor baben rutkam' een bi een un bl\u00e4nkern,",
                "denn is dat grad so as sonn Dannenbom",
                "mit Gold un S\u00fclwer, Wa\u00dfstock, g\u00fcllen Appels",
                "un P\u00e4pern\u0153t ok, denn de Rauh smeckt s\u00f6t",
                "nah jede Lust un Arbeit, un de Slap \u2013",
                "sonn wissen Slap, de nicks vun Dr\u00f6m afweet,",
                "in den keen Moord een'n ritt un keen Vergahn,",
                "dat di toglik in't Hart un in din'n Kopp st\u00f6tt \u2013",
                "de is nah'n sweren Dag de sch\u00f6nste Gaw."
            ],
            [
                "Dat ward all schummern \u00fcnnen in de Grund;",
                "de hellgr\u00f6n Dreesch lett sick heel brun all an,",
                "un vun de R\u00e4gel nah dat D\u00f6rp hen liggt",
                "de Fotstig dwas dor \u0153wer weg, grad as",
                "sonn lang g\u00e4l Faden vun utrappelt Wull.",
                "De K\u00e4uh s\u00fcnd afmelkt all all un ligg' still",
                "dor in de R\u00e4gel nu un achterk\u00e4un;",
                "man de oll swartbunt Bull steiht noch un sch\u00fcert",
                "sick an de Rickpost, wu de Br\u00f6ms' em st\u00e4ken,",
                "un br\u00fcmmt, as wir em s\u00fcs noch wat nich mit,",
                "as w\u00fcrr upst\u00e4ds em v\u00e4l to knapp dat Foder",
                "f\u00f6r s\u0153b'n un s\u0153bentig H\u00f6wt angelsch Veh,",
                "as wir dat in sonn echt oll holsteensch Koppel",
                "doch soans gor un gor to v\u00e4l mal b\u00e4ter. \u2013",
                "De Dirns de gahn hier dicht all v\u00f6r dat D\u00f6rp",
                "den Fotstig dal mit ehr vull Melkendracht;",
                "de blanken Emmers un witt Sch\u00f6rten schin'n",
                "hell mank de kr\u00f6ppten Widen d\u00f6rch, un h\u00fcr!",
                "Nu h\u00fcr eens, wu dat lustig snackt un snatert!",
                "De dor so lacht sick, is de dick Karlin,",
                "de dor sonn Prat hett, de is Preesters Wendelk,",
                "de hett an'n Kopp sonn grot Mul, wenn de spreckt,",
                "denn h\u00fcrt 'ne oll dow Fru up'n Vittel W\u00e4gs dat."
            ],
            [
                "Dat is, as tr\u00f6ck sick nu dat D\u00f6rp vuneen,",
                "as ob de Timmers all nu gr\u00f6tter w\u00fcrrn.",
                "De Schatten kr\u00fcppt nu, dick un lang un swart,",
                "dwas \u0153wer'n Damm hen, wu de Katens stahn;",
                "man baben is de Lucht so rein un klor.",
                "S\u00fch! dor l\u00fccht't all'n Stirn un blitzt, as Licht",
                "to Nachttit bl\u00e4nkert d\u00f6rch 'ne Lukenritz.",
                "De S\u00fcnn de is nu furt. Een hellicht Strip",
                "liggt \u0153wer'n Wold noch, grad as gleuend Isen,",
                "dat v\u00f6r den Hamer uppen Ambo\u00df k\u00fcmmt \u2013",
                "dor uppen Turn de Hahn schint noch dorvun.",
                "Still steiht Hans Adebor dor up sin Nest;",
                "sin een Been tr\u00f6ck he up, sin'n Kopp hett he",
                "deep achter\u0153wer leggt, sin'n Snabel h\u00f6llt",
                "he nah de Wind, as hadd he f\u00f6r de Nacht",
                "sick prat all makt. De L\u00fcnken dor in'n Bom",
                "de kr\u0153keln sick un zaustern sick nich mihr",
                "\u00fcm'n besten Platz dor baben \u00fcnner't Lof,",
                "mak' sonn Randal nich mihr, as weck L\u00fcd don,",
                "wenn s' nah ehr Recht schrin un grot \u00dcnrecht heww'.",
                "De heww' sick nu verdragen un s\u00fcnd still",
                "un heww' ehr K\u00f6pp all \u00fcnner ehr l\u00fctt Fl\u00fcnken.",
                "Un dat is got, denn s\u00fcs kem sacht de Katt,",
                "de in de apen Stalld\u00f6r sitt un spinnt,",
                "woll as Landr\u00fcder odder Amtsverwalter",
                "noch mit ehr scharp un duwwelt Kniptang mank se",
                "un halt ehr Bruchgeld af sick un ehr Spottel. \u2013",
                "All dat wat Vagel heet, dat s\u00f6cht sin Rauh,",
                "man d\u00f6rch de Drift hen sch\u00fctt de Fl\u00e4dermus",
                "so flink, as wull de Sw\u0153lk se nah dat don,",
                "as wenn se s\u00fclst sonn Ort vun Nachtsw\u0153lk wir.",
                "Se hett dat Reich nu baben noch f\u00f6r sick,",
                "denn dat's noch nich de Ul ehr eegen Tit,",
                "dat wohrt noch'n b\u00e4ten, ihr de ruter k\u00fcmmt",
                "ut ehr R\u00fcstlock dor baben \u00fcnner'n Turn",
                "bi'n Klockenstohl, wu de grot B\u00e4dklock h\u00e4ngt."
            ],
            [
                "D\u00f6rpin rid' nu de H\u0153ckers poorwis all;",
                "de Pir ehr Isen kl\u0153tern uppen Damm,",
                "un hen un wedder funkt dat vun de H\u00f6w ehr,",
                "wu uppen scharpen Steen dat Isen ansl\u00f6g.",
                "So langsam kam se ran un Schritt f\u00f6r Schritt,",
                "een h\u00fcrt dat glik ehr an, wu m\u00f6d se s\u00fcnd,",
                "wu n\u00f6dig ehr nu deit ehr Stall un R\u00fcm,",
                "Heu in ehr R\u00f6p un Hawer in ehr Kr\u00fcww",
                "un f\u00f6r ehr schunnen Knaken Rauh un Streu.",
                "V\u00f6rh\u0153ker ritt v\u00f6rup, fl\u00e4ut't v\u00f6r sick hen",
                "un denkt, wenn wi \u00fcns morrn man orig r\u00f6gen",
                "un de Inspekter noch twee Hakens tostellt,",
                "denn helpt sick orig dat v\u00f6r morrn Nacht noch;",
                "denn is de Dreesch bet an de Wold sacht wennt;",
                "wenn de oll Lehm man nich so stif dor wir! \u2013",
                "Dat is 'ne Schinnerie f\u00f6r Minsch un Veh.",
                "Sin Been de bummeln lang dal an sin'n Vo\u00df,",
                "un de oll Vo\u00df de h\u00f6llt sin'n Kopp v\u00f6rdal,",
                "as ob he sick besinnen k\u00fcnn un ded,",
                "as hadd he b\u00e4ter Dag' vor dissen sehn,",
                "de sch\u00f6nen Dag' noch vun den Junker her,",
                "wu Trens' un Stang em noch de Junker red,",
                "wu't \u0153wer Rick un Graben v\u00f6rwartsch g\u00fcng",
                "dwas \u0153wer'n Dreesch mit Prinz un oll Dian'",
                "un mit Kunte\u00df, de dree flink Windhunn', noch,",
                "bet de oll Has' sin letzte Pust hergew,",
                "as se dat dr\u00fcdd Mal v\u00f6r dat Holt em r\u0153melt",
                "un Prinz tospr\u00fcng, tobet un up em nehm.",
                "Oll Prinz de dr\u00f6g'n s\u00fclwern Halsband dunn,",
                "dat hadd dat gnedig Fr\u00f6len \u00fcm em bunnen \u2013",
                "an de hadd Prinz sick \u00fcmmer leidig andan \u2013",
                "un dor ded he so stur un v\u00f6rn\u00e4hm mit,",
                "grad so as de dull Junker mit sin Wapen.",
                "Man Prinzen g\u00fcng dat nahst noch gor to slicht;",
                "keen Hund is n\u00e4g'n Johr dull, de nich eens anl\u00f6ppt.",
                "Hensl\u00e4ken wir he nah den Bur'n sin H\u00f6rd",
                "un hadd dor s\u00f6\u00dfteihn Schap toschann'n b\u00e4ten.",
                "Dat wir dat irst Mal nich, wat sonn Ort St\u00fcckschen",
                "up eegen Hand v\u00f6r D\u00e4u un Dag' he utricht't.",
                "Dunn kern streng Order vun den ollen Herrn,",
                "de l\u00e4w dunn noch, un de, de ded'n Insehn \u2013",
                "dat hadd to glupsch doch st\u00f6tt em an sin'n B\u00fcdel.",
                "Dunn k\u00fcnn nich Junker em, nich Fr\u00f6len redden,",
                "dunn kreg de J\u00e4ger Prinzen an'n Strick",
                "un b\u00fcnn em af sin blank oll s\u00fclwern Halsband",
                "un nehm em mit sick nah dat Margellock",
                "un sch\u00f6t ahn eenzigst Gnad em v\u00f6r den Br\u00e4gen."
            ],
            [
                "Je ja, de Vo\u00df besinnt sick dor noch up,",
                "de weet dat all noch, as ob't gistern wir.",
                "Dat's lang all her, dat's gor to lang all her,",
                "dor's nu all sacht 'n halw Stieg Johr up hengahn,",
                "dat wir'n f\u00f6r em, den Vo\u00df, ok b\u00e4ter Tiden.",
                "Dunn kreg he up de Schau to G\u00fcstrow noch",
                "as beste Halfblotritslag de irst Premi;",
                "dunn g\u00fcll de Vo\u00df sin hunnert Pistolett,",
                "un weck s\u00e4d'n, he wir mihr wirt \u00fcnner Br\u00f6der;",
                "dunn seg Boddien sick dor em noch up an",
                "un hadd up't Hoor em k\u00f6fft f\u00f6r Friedrich Franzen.",
                "In'n Ritstall hadd sin R\u00fcm he dunn f\u00f6r sick,",
                "sin eegen isern R\u00f6p un steenern Kr\u00fcww;",
                "sin Hawer de was schier un swer, de Halter",
                "vun blank witt Ledder un 'ne wawen Staatsd\u00e4k",
                "hadd he, de reckt em \u0153wer Kopp un Uhren;",
                "dat dick leg Enn kem \u0153werst achterher.",
                "De Junker de hadd em dat Spatt anr\u00e4den",
                "bi'n achtteihnf\u00f6tschen Graben, den he nehm,",
                "nich eenmal nehm, nee, s\u00f6\u00dfmal achter'nanner,",
                "as he sick v\u00f6r de Leutnants wull wat wisen,",
                "teihn Duwwelluidur g\u00fcll noch de Wedd.",
                "Dunn sl\u00f6gen s' em in Lehm den kranken Hof",
                "un reben em un stellten em in Water;",
                "nahst kem mit gleundig Bolten de Pirdokter",
                "un brennt dat Spatt, man \u0153werst dat h\u00fclp all nich.",
                "Dunn tr\u00f6cken ut den Ritstall se den Vo\u00df",
                "un deden in dat tweetbest Spann em rinner.",
                "V\u00f6r Hak un \u00c4g, Me\u00dfwag un uppe Reis'",
                "geiht nu bi str\u00e4ken Mat Johr in Johr ut dat,",
                "un wenn dat W\u00e4der wesselt, lahmt de Vo\u00df.",
                "De Vo\u00df de kennt den Junker noch recht got;",
                "de is nu gnedig Herr. Dor sitt he jo",
                "in'n Rullstohl un in D\u00e4ken v\u00f6r sin D\u00f6r.",
                "H\u00fcr! wu he schellt un schimpt un dunnerw\u00e4dert",
                "un flucht, bet in den bittern Dod verdreetlich \u2013",
                "un Gott's Wurt kann doch man alleen em helpen.",
                "De Kopp is hoch all ute Hoor em wussen,",
                "so pollsur un pofistig s\u00fcht he ut,",
                "grad as sonn spakig un rotolmig Dann',",
                "an de de Miren rup un r\u00fcnner krupen.",
                "De Junker hett ok Gall un Spatt un Schibel,",
                "un wenn he geiht, st\u00fctt't he sick up sin'n Kr\u00fcckstock",
                "un smitt linksid un rechtsid sin oll Been,",
                "as de Urhingst deit mit'n Hahnentritt.",
                "He hett sin Leed alleen sick all anr\u00f6gt;",
                "keen graw oll heeden Sch\u00f6rt was v\u00f6r em s\u00e4ker,",
                "dags was he O\u00df un \u2013 na, wu Gott hett straft,",
                "wen wull dor grot wat seggn noch un richten!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Posteljon",
        "text": [
            [
                "De Klock de st\u00f6tt, de K\u00f6ster",
                "de beiert af de Woch;",
                "de Kl\u0153s' dor v\u00f6r ehr Nester",
                "de karken luder noch."
            ],
            [
                "Wat is dat f\u00f6r'n Gekl\u0153ter?",
                "Dat geiht jo klack un klick!",
                "\u2013 Dat is in't D\u00f6rp een K\u0153ter,",
                "sin Sei\u00df de hoort he sick."
            ],
            [
                "Klack, klick! klick, klack! so sleiht he",
                "sin'n Hamer r\u00fcnn un rup,",
                "un dorto pippt un fl\u00e4ut't he",
                "sick s\u00fclm een St\u00fcckschen up."
            ],
            [
                "Wat heet dat Panken, Pinken?",
                "\u2013 Dat is dor v\u00f6r de Sm\u00e4r,",
                "dor leggt de Smitt ni Tinken",
                "de isern \u00c4gen v\u00f6r."
            ],
            [
                "As nachts de Fl\u00e4mmstirn blunken",
                "mank Durn un Fleeder mank,",
                "so h\u00fcppt un spreuht de Funken,",
                "un dat geiht pinke pank!"
            ],
            [
                "Wat bl\u00f6\u00dft so sch\u00f6n dor achter?",
                "Wat's dat f\u00f6r'n hellen Ton,",
                "denn lut eens, denn eens sachter?",
                "\u2013 Dat is een Posteljon."
            ],
            [
                "De bl\u00f6\u00dft dat Leed vun Sleswig",
                "un Holsteen blotsverwandt,",
                "de bl\u00f6\u00dft dor vun de Gefjon",
                "un vun de D\u00fcppler Schant;"
            ],
            [
                "vun Meld\u00f6rp un Bornh\u00f6ved",
                "un Hinrich vun Swerin",
                "un vun de Grotm\u00fcl bl\u00f6\u00dft he,",
                "de achter Flensborg schri'n;"
            ],
            [
                "de sick vor Wallen hollen",
                "un s\u00fcnd doch man Grash\u00e4kt,",
                "un wenn dat fluscht, sick achter",
                "ehr groten Br\u00f6der st\u00e4kt."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Anmeigen",
        "text": [
            [
                "Ehr Sei\u00dfen de hoor se",
                "mit Hamer un Strick;",
                "nu s\u00fcnd dat gewohr se,",
                "de Rogg de r\u00f6gt sick."
            ],
            [
                "Nu seggt de Kalenner:",
                "Dat W\u00e4der blifft got.",
                "Nu binn se rod B\u00e4nner",
                "an Sei\u00dfen un Hot."
            ],
            [
                "Nu vull man, recht vull man",
                "dat Lechel, de Kiep!",
                "Nu \u00fcmmer f\u00f6r dull man!",
                "De Rogg is dotrip."
            ],
            [
                "Wen meigt nu am besten,",
                "wen meigt dat best Swad?",
                "De schall ok nich d\u00f6sten,",
                "de kriggt duwwelt Mat."
            ],
            [
                "Nu wist mi dat, Kinner!",
                "Nu wist mi dat mal:",
                "Wen k\u00fcmmt as flinkst Binner",
                "toirst dat Swad dal?"
            ],
            [
                "V\u00f6rdr\u00e4gen v\u00f6r all se",
                "schall s' nahst ok den Kranz,",
                "un v\u00f6rdanzen schall se \u2013",
                "juch! S\u00fcnndag ward danzt!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Bierpr\u00f6w",
        "text": [
            [
                "\u00bbLang Nahwern eens dat Lechel hen,",
                "wat to \u00fcns' Bier he seggt \u2013",
                "un ob sin Ollsch sonn Drinken ok",
                "as \u00fcns' to brugen d\u00f6ggt.\u00ab"
            ],
            [
                "\u00bbJug Bier, dor lett sick nicks vun segg'n,",
                "keen Kl\u00fcnner is't, keen J\u00fcch,",
                "dat is nich, Nahwer, alltosur",
                "un alltos\u00f6t ok nich."
            ],
            [
                "Un, Nahwer, wenn een hellig is,",
                "dat's heet, un dor is doch",
                "up'n Vittel W\u00e4gs keen Born to Hand,",
                "denn deit een sacht'n Tog."
            ],
            [
                "Man bi jug Bier, un, Nahwer, nicks",
                "f\u00f6r ungot, schint dat so,",
                "as dr\u00f6g dor Lazarus dat Molt",
                "un Simson Water to.\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Achter de Hock",
        "text": [
            [
                "Min Sei\u00df un Strick legg ick",
                "dor achter an't Sleet;",
                "nu kumm man, kumm, segg ick,",
                "hier's Oewerwind, Gret!"
            ],
            [
                "De Kiep lang eens, Dirn, her",
                "un't Lechel dorto",
                "un huk di man hier her",
                "uppe Garw, as ick do!"
            ],
            [
                "Giff Speck, Wust un Schinken,",
                "giff Pimpkes' un K\u00f6st!",
                "Lat \u00fcns \u00e4ten un drinken,",
                "giff her, wat du hest!"
            ],
            [
                "Min Lif dat was hellig,",
                "nu is dat min Hart;",
                "denn w\u00e4s' so gef\u00e4llig",
                "un giff em sin Part."
            ],
            [
                "Denn w\u00e4s' nich so drus, Dirn,",
                "un nimm nicks nich kr\u00fcmm!",
                "Un giff mi'n Pu\u00df, Dirn,",
                "un fat mi eens \u00fcm."
            ],
            [
                "Hier h\u00fcrt \u00fcns keen Uhr nich,",
                "keen Og s\u00fcht \u00fcns, Kind \u2013",
                "de Hock von Natur nich,",
                "de's dof jo un blind."
            ],
            [
                "Un s\u00fcht dat de L\u00fcnk ok,",
                "de lacht sick dorbi",
                "un denkt sacht: Dat k\u00fcnn'ck ok",
                "noch flinker as ji!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Moder schellt all wedder",
        "text": [
            [
                "Dirn, danz doch nich so hoch,",
                "Rock \u0153wer't Knee!",
                "Sch\u00e4m di! Sch\u00e4m ick mi doch,",
                "wenn ick dat seh."
            ],
            [
                "Smittst jo din'n Kopp so dull \u2013",
                "wu s\u00fcht dat ut!",
                "Grad so, as kem wen wull,",
                "du w\u00fcrrst sin Brut."
            ],
            [
                "Mit sonn drist K\u00fclpen jo",
                "\u00f6gst du de Manns \u2013",
                "wenn dat een markt, s\u00fch so,",
                "stellt he din'n Kranz."
            ],
            [
                "Wenn dat een markt, wu slicht",
                "du di verwohrst,",
                "sittst tok\u00fcm Johr viellicht",
                "dor du un rorst."
            ],
            [
                "Weenst in din Kamer din",
                "bl\u00f6dige Tran,",
                "m\u00fcchst glik v\u00f6r Schimp un Pin",
                "s\u00fclst dot di slahn."
            ],
            [
                "S\u00fch, Dirn, denn holl di an,",
                "wat du man kannst!",
                "Mennigeen, gl\u00f6w du man,",
                "hett all in Schimp u n Schann",
                "sick rinner danzt."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "R\u00e4genw\u00e4der",
        "text": [
            [
                "Nich wohr \u2013 dat's ok gor to verdreetlich, is't nich?",
                "V\u00f6rut f\u00f6r allens, wat 'ne Wirtschaft hett,",
                "de nu dr\u00f6g W\u00e4der grad so n\u00f6dig brukt",
                "as Wind 'ne M\u0153hl un as een Schipp dat Water \u2013",
                "wenn sacht un flink denn Drupp an Druppen dalf\u00f6llt,",
                "so dicht tohop, as wir'n s' in Garwen bunnen.",
                "Swart is de Lucht, un dat's een m\u00e4chtig Schur,",
                "wat een mit Fog Landr\u00e4gen heeten d\u00f6rft;",
                "dat h\u00f6llt dree Dag' un Nacht in eenschen an,",
                "de Kurrpitsch in de Buddel r\u00f6nnt as dull,",
                "de Pogg in't Glas de will abslut nich stigen,",
                "un't oll dumm W\u00e4derglas dat f\u00f6llt noch \u00fcmmer \u2013",
                "nich wohr, dat's ok gor to verdreetlich, is't nich?",
                "V\u00f6rut f\u00f6r allens, wat sonn Wirtschaft hett.",
                "Een'n Ogenblick lett sacht de S\u00fcnn sick sehn,",
                "man witt un matt s\u00fcht s' ut as Melk, de kest is,",
                "as wir s' elennig krank un hadd't koll Feewer,",
                "r\u00fcnd \u00fcmmen Kopp 'n Kimmeldok sick \u00fcmdan",
                "un leg dor baben in'n tweesleprig Bedd",
                "un hadd sick dor bet \u0153wer'n Hals inwickelt",
                "un m\u00fccht vun nicks un heel un gor nicks weeten.",
                "Denn eens denn r\u00f6gt sick baben dor de Dak",
                "un rullt sick r\u00fcm un dreigt un warwelt sick,",
                "as ob de krank S\u00fcnn sick eens r\u00fcmmer smet,",
                "dat mit de Hitt kreg un wull blot sick stangeln.",
                "Dat is de Wind, de wull woll, man he kann nich,",
                "de k\u00fcmmt so swack noch \u00fcmmer ut S\u00fcdwest:",
                "wenn he mal tost\u00f6tt, is dat grad, as wenn",
                "sonn l\u00fctten Jung in sonn S\u00f6\u00dfsch\u00e4pelssack,",
                "den s' \u0153wer't Sleet in't Backhus uph\u00e4ngt heww'",
                "un Moder waschen let, herin eens pust't.",
                "Een kann nich sehn een Vittel W\u00e4gs vor sick,",
                "un wenn een middags baben uppen Barg,",
                "r\u00fcnd\u00fcm fri R\u00fcm un apen Feld, ok st\u00fcnn.",
                "De Hoff, dat D\u00f6rp, de Landstrat is een P\u00fctt,",
                "de Wischen bi de M\u0153hl s\u00fcnd all all blank,",
                "bet an ehr Burd de Grabens all all vull",
                "un k\u0153n'n so flink dat Water furt nich schaffen,",
                "as dat vun baben k\u00fcmmt. Nee, 't is to trurig!",
                "Dor is so v\u00e4l to don, dat Enn is weg,",
                "dat F\u00fcr brennt een'n hell up all teihn Nagels,",
                "un s\u00fclst't Me\u00dff\u00fchren dat will nu nich mihr.",
                "Twee F\u00f6der st\u00e4ken fast all in'n Lehm",
                "bi'n Botterbarg, wu de Wennacker liggt;",
                "de Pir de damp' un sehn so blanking ut,",
                "as wiren s' heel un gor mit Tran afr\u00e4wen;",
                "de Knechts de heww' ehr Foders\u00e4ck \u00fcmdan",
                "sick \u00fcm ehr Schullern, 't Water leckt un dr\u00fcppelt",
                "vun'n Hot ehr as 'ne R\u00f6nn, un de oll Sw\u00e4p",
                "s\u00fclst will nich klappen mihr.",
                "Kik eens! Dor hoppt",
                "de dick Karlin de D\u00e4mm l\u00e4ngs bi dat Vehhus;",
                "ehr Sch\u00f6rt hett s' \u0153wer'n Kopp nam'n un ehr R\u00f6ck",
                "bet an de Kneek\u00e4hl hochup bunnen; kik eens!",
                "Wu se dor henpatscht mit ehr scheewen Been",
                "in de langsch\u00e4chtig Kirlssmerst\u00e4wel, kik!,",
                "de f\u00f6r ehr drallen Waden v\u00e4l to knapp s\u00fcnd;",
                "de knipen ehr, man se hett noch mihr Knipen:",
                "de Rotten s\u00fcnd dor achter in de Gat,",
                "dicht bi de Backaw un den Aantenpohl,",
                "un heww' sick de dree besten G\u00f6ssels stahlen,",
                "un Gant un Gos de schrigen as verr\u00fcckt.",
                "Wat ward Schultmoder seggen, wenn se't markt!",
                "De steiht de Kopp sit gistern so nich recht;",
                "se hett nah Fik all mit de F\u00fcllkell slahn",
                "un D\u00fcrten mit ehr h\u00f6ltern Slarp all sm\u00e4ten,",
                "se schellt un schimpt un smitt so mit de D\u00f6ren,",
                "de Schostein rokt, un Vader knurrt so v\u00e4l,",
                "un den is ok nicks, gor nicks recht to maken.",
                "De sinnt so v\u00e4l un snackt in sick herin,",
                "un kann doch keen Minsch f\u00f6r dat W\u00e4der f\u00f6r nich!",
                "Na nu, vun Vader will wi man nicks seggen,",
                "de hett sin'n Kopp so vull, dat de em d\u00fcst;",
                "dat's in de Aust jo, un de Weit dotrip,",
                "de Arwten de ligg' all noch up ehr Swad \u2013",
                "wat de nu woll all kint un utpahlt s\u00fcnd!",
                "Een mag dor nicks mihr h\u00fcren vun un weeten.",
                "Dat b\u00e4ten Timthee dat is ok noch buten,",
                "de V\u00f6rmahd dor was ok nich recht wat wussen,",
                "de Wull wir \u0153wer Johr dree Daler ringer,",
                "un de Avkat hett een Kaptal em k\u00fcnnigt \u2013",
                "dat schall un m\u00f6t he to Antoni schaffen,",
                "dat kost't nu ok all wedder ni Negozen!",
                "Un liggt sonn ganze Last up een Poor Schullern,",
                "denn kriggt een sacht dat mit sonn Ungedur,",
                "denn ward een sacht'n b\u00e4ten kettelhoorig,",
                "ick gl\u00f6w, denn k\u00fcnn bi mennigeen'n dat v\u00f6rkam'n,",
                "de't s\u00fcs ok grad nich mit'n D\u00fcwel h\u00f6llt \u2013",
                "wenn dat denn grad so drapen m\u00fc\u00df un k\u00fcnn sick,",
                "wat de leew Gott em uppe Strat begegent",
                "un noch so orig ok de Tit em b\u00f6d \u2013,",
                "he bet't Sch\u00f6ndank drist manke T\u00e4hn intwei,",
                "kreg't ok de Paster achterher to weeten",
                "un nehm em dorf\u00f6r snurrig in de Bicht.",
                "Ji weet' jo, wu dat Nahwer Bullern g\u00fcng,",
                "oll Krischan Buller \u2013 je, dunn l\u00e4w he noch! \u2013",
                "den ollen Buller meen'ck vun H\u00f6hen-Hagen \u2013,",
                "de hadd'n gor to sch\u00f6nen Rappslag buten,",
                "'ne wohre Pracht un Staat was't antosehn,",
                "de st\u00fcnn so dicht, k\u00fcnn Has' un Windhund dr\u00e4gen,",
                "un Mad un Emer hadd em nicks nich dan.",
                "F\u00f6r dusend Daler sl\u00f6g he em nich weg,",
                "man blot dat een, he hadd em nich vers\u00e4kert \u2013",
                "wat sch\u00fcll he ok! Sin Geld so weg to smiten!",
                "Sit d\u00f6rtig Johr was dor keen Hagel west,",
                "de See de let keen'n Hagel nich her\u0153wer,",
                "dat ded he nich, oll Buller was dor s\u00e4ker,",
                "dat m\u00fc\u00df he b\u00e4ter weeten, dor sl\u00f6g em",
                "keen Ader nah, un sonn oll Premi, wen",
                "mag dor girn ran, wenn dat nich n\u00f6dig deit.",
                "Dunn eens nah Disch \u2013 de Rapp de was meist rip \u2013",
                "hadd Krischan Buller in sin'n Armstohl l\u00e4gen,",
                "lurt uppe M\u00fcs' dor'n b\u00e4ten, as he't nennt,",
                "de Been lang utstreckt v\u00f6r sick up'n Sch\u00e4mel,",
                "sin Fru ehr siden Halsdok \u0153wer'n Kopp \u2013",
                "denn dat was swol, un de oll Fleegen st\u00f6ken \u2013",
                "un dr\u00f6mt, wat Brockelmann dree Daler s\u00f6\u00dfteihn",
                "em b\u00f6d f\u00f6r'n l\u00fctten Sch\u00e4pel Rostocksch Mat",
                "un, wenn teihn Last dat w\u00fcrr, denn een mit anner",
                "dreedusend un dreehunnert d\u00f6rtig Daler.",
                "Un dorbi sagt he as 'ne duwwelt Brettsag,",
                "de v\u00f6r dree Pir un'n b\u00f6ken Kammrad geiht;",
                "un dorto sn\u00f6w un pust' he manked\u00f6rch,",
                "as hadd he in Rapswater \u0153wernam' sick,",
                "blot man vun w\u00e4gen den kaptalen Bott",
                "un tov\u00e4l N\u00e4genogen dorto g\u00e4ten. \u2013",
                "Dunn rullt dat los up eens. As wenn sonn Schostein",
                "vun baben vun den b\u0153welst B\u0153hn dal inst\u00f6rt't,",
                "so ballert dat, so rastert dat un gnastert.",
                "Up Spr\u00fcng oll Buller, rew sick mit de D\u00fcm",
                "sin beiden Ogen klor un kek ut't Finster.",
                "Weg was de Drom! Dor st\u00fcnn dat pickenswart,",
                "dor g\u00fcnt den See, un steg un steg un sw\u00fcll,",
                "as wull un m\u00fc\u00df dat \u0153wer'n See eens r\u0153wer,",
                "grad up den Rappslag los. \u2013 Oll Buller rut,",
                "sin 'n nigen Hot sett't in de Fohrt he up,",
                "de h\u00fcng vun S\u00fcnndag her noch an den Riegel,",
                "un langt sin'n Handstock her sick ute Eck \u2013",
                "ahn den ded buten he dat nie un nie nich.",
                "Hen l\u00f6p he nah sin'n Rapp, un as he ankem,",
                "dor st\u00fcnn dat W\u00e4der grad em \u0153wer'n Kopp.",
                "Ran sust dat \u0153wer'n See, as wenn de D\u00fcwel",
                "v\u00f6rbi 'ne Kirch jagt 's Abens v\u00f6r Korfridag",
                "un de grot B\u00e4dklock grad den Festdag inl\u00fcddt.",
                "Brun w\u00fcrr dunn Buller, as sonn Gosbeer ward,",
                "wenn Gallen dor is. Dree grot Hagelslaten,",
                "as Waln\u0153t grot, de sl\u00f6gen v\u00f6r em dal.",
                "Flink b\u00f6hrt sin'n Handstock Buller up un draugt,",
                "as wull dat W\u00e4der uppe St\u00e4d he pannen,",
                "un schreg: \u00bbIck segg, wu du di't \u00fcnnersteihst,",
                "so schall di furtst dat helle Dunnerw\u00e4der!",
                "S\u00fch, Krischan Buller b\u00fcn'ck un mag sonn Spa\u00df nich!",
                "Ick weet nich, wu ick denn to b\u00fcn kumpabel!\u00ab \u2013",
                "Hen \u0153werst g\u00fcng de Hagel \u0153wer'n Rapp,",
                "grad as sonn steenern grot Schanseewalz geiht;",
                "dal g\u00fcng de Rapp, as w\u00fcrr he rinner stampt,",
                "as hadd'n sick dor an teihn Swadron Husoren",
                "r\u00fcnd \u00fcm sick s\u00fclst teihnmal her\u00fcm eens swenkt,",
                "un v\u00f6r em sl\u00f6g dat W\u00e4der in de B\u00f6k,",
                "dat Sp\u00f6n un Spledder \u00fcm sin'n Kopp em st\u00f6ben.",
                "Oll Buller \u0153werst schreg: \u00bbMan nich so hastig!",
                "Een spreckt een Wurt sacht f\u00f6r sin Eegendom!",
                "Dat is een slichten Kirl, de dat nich deit",
                "un de sick all so \u00fcnbesehens hennimmt,",
                "de is nich wirt, dat he wat hett un kriggt!\u00ab",
                "Un as de Storm em dunn sin'n Hot vun'n Kopp ret,",
                "sin'n nigen \u00dcnripen vun H\u00f6ter H\u00e4nsch,",
                "den Mandag he nah Pingsten sick irst k\u00f6fft hadd,",
                "un dormit afscheest \u0153wer Stock un Steen",
                "grad in de B\u00e4k ehr allerdeepste D\u00fcp \u2013",
                "kek he sick gor nich nah em \u00fcm un brummt:",
                "\u00bbNa, wenn de D\u00fcwel de Trumpet irst hett,",
                "kann mintw\u00e4g' girn he ok dat M\u00fcndst\u00fcck kriegen;",
                "up gegen'n Backaw hojahnt dat sick slicht!",
                "Un wenn de leew Gott dat glik \u0153wel nimmt,",
                "wenn een f\u00f6r sin god Sak een godes Wurt spreckt,",
                "je, denn \u2013 denn m\u00f6t he sinen Willen hebben;",
                "denn kennt he \u0153werst Krischan Bullern slicht \u2013",
                "mein Jes' nee ja! Een seggt sacht eens sin Meenung",
                "un wohrt sick denn ok grad nich v\u00f6r sonn Wurt,",
                "dat man so birt un noch keen Farken kriggt!\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Wu de D\u00fctsche sick tr\u00f6sten don deit",
        "text": [
            [
                "Wu b\u00f6s un slicht to laben",
                "de heel oll Welt mi d\u00fccht,",
                "holl du din'n Kopp man baben!",
                "dat is nich heel so slicht.",
                "Un k\u00fcmmt dat ok mit Hupen",
                "un g\u00fctt't as ut 'ne B\u00fctt \u2013",
                "denk nich glik an't Versupen,",
                "denn wuans is dat n\u00fctt?"
            ],
            [
                "Een Trost m\u00f6t \u00fcmmer bliwen,",
                "de is bi allens bi,",
                "de Grappen to verdriwen,",
                "min S\u0153hn, den mark du di!",
                "De helpt d\u00f6rch Sump un P\u00fctt weg,",
                "sl\u00e4pt \u0153wer Sorg un Pin",
                "grot v\u00f6rn\u00e4hm L\u00fcd un l\u00fctt weg:",
                "Dat k\u00fcnn v\u00e4l leger sin!"
            ],
            [
                "De een frigt sick'n Draken,",
                "sonn d\u0153mlich Schuchtel ran,",
                "de nich mal Gr\u00fctt kann kaken,",
                "keen Koh nich melken kann;",
                "ehr K\u00e4tels st\u00f6tt s' un Schapens,",
                "ehr P\u00f6tt smitt se intwei,",
                "verbrennt ehr isern Grapens",
                "un frett un drinkt f\u00f6r drei;"
            ],
            [
                "mein Jes', wat's dat f\u00f6r'n Bullern!",
                "Mein Gott nee ja, wat'n Wif!",
                "Ehr Oll de treckt sin Schullern",
                "un h\u00f6llt sin Uhren stif;",
                "he l\u00f6ppt in'n Acker r\u00fcmmer:",
                "\u00bbNee, ick verdr\u00f6g dat slicht \u2013",
                "dat tr\u00f6st't mi man noch \u00fcmmer,",
                "dat se keen Kinner kriggt!\u00ab"
            ],
            [
                "Den annern sin lett d\u00f6pen,",
                "all Johr sit elben Johr \u2013",
                "dat is jo t\u00fcm Vers\u00f6pen,",
                "t\u00fcm Telgen is't, nich wohr?",
                "He \u0153werst s\u00e4d bi't \u00c4gen",
                "to sin'n Feldnahwer: \u00bbFr\u00fcnd,",
                "dat's noch'n Gl\u00fcck vun w\u00e4gen,",
                "dat dat keen Tw\u00e4schens s\u00fcnd!\u00ab"
            ],
            [
                "Dor hett sick wen de Knaken,",
                "as ut dat Fack he sch\u00f6t,",
                "to Matsch un Maus tebraken \u2013",
                "he br\u00f6k sick beid sin F\u00f6t;",
                "doch weet he sick to faten:",
                "\u00bbDat ick nich furtst dat Knick",
                "mi uppe St\u00e4d afschaten,",
                "dat is een wohres Gl\u00fcck!\u00ab"
            ],
            [
                "Noch een de hadd'n Jungen,",
                "de st\u00f6hl un schulenl\u00f6p;",
                "de wir in't Water sprungen",
                "bi't Swemmen un vers\u00f6p.",
                "De Oll is ganz bedrapen,",
                "doch f\u00f6tt he sick un r\u00f6ppt:",
                "\u00bbJe, wir he nich versapen,",
                "se hadd'n em sacht noch k\u00f6ppt!\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Kamrad, kumm!",
        "text": [
            [
                "Un m\u00f6t ick vorw\u00e4rts as Rekrut",
                "mit Sabel un Musket,",
                "denn helpt dat nich! Hul nich so lut",
                "un heww di nich so, Gret!"
            ],
            [
                "De Trummel sleiht nu trumtritrum!",
                "Kamrad, kumm! Kamrad, kumm!",
                "Rechten, Linken! Speck un Schinken!",
                "Grad de Been un stif de Nack \u2013",
                "Kamrad, kumm mit Sack un Pack!"
            ],
            [
                "Un wenn een m\u00f6t, denn m\u00f6t he wull,",
                "un got is, wenn he kann",
                "un nich glik hett de B\u00fccksen vull",
                "un h\u00f6llt sick as'n Mann."
            ],
            [
                "Kommi\u00dfbrot hen! Kommi\u00dfbrot her!",
                "Is Helm dat, is dat Hot \u2013",
                "heww dor ick, heww ick hier dat swer,",
                "s\u00fch, Dirn, dat is glik got!"
            ],
            [
                "Ick wull, hier st\u00fcnn man sonn Franzos,",
                "sonn Klas vun Hannemann \u2013",
                "furtst mit de Plemp fohrt'ck up se los",
                "un haugt se in de Pann."
            ],
            [
                "Ick weet, du b\u00fcst un bliffst mi tru;",
                "na, lach eens, Dirn! Wat weenst?",
                "Keen anner ward min Fru as du \u2013",
                "un nu adsch\u00fcs noch eens!",
                "De Trummel sleiht nu trumtritrum!",
                "Kamrad, kumm! Kamrad, kumm!",
                "Rechten, Linken! Speck un Schinken!",
                "Grad de Been un stif de Nack \u2013",
                "Kamrad, kumm mit Sack un Pack!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Swart Ilsch",
        "text": [
            [
                "Se segg', wat ick vun de Taters stamm,",
                "se hadd'n achter'n Tun mi funn'n",
                "v\u00f6r s\u00f6\u00dftig Johr bi den Kn\u00fcppeldamm",
                "tonacht in de Nijohrsstunn."
            ],
            [
                "Weck segg', ick heww in'n Lif keen Hart,",
                "un weck, ick heww keen Seel;",
                "min Hoor dat is so gn\u00e4terswart,",
                "un min Hut so rug un g\u00e4l."
            ],
            [
                "All segg se dat: min Hasenschort",
                "de hett mi Satan k\u00fc\u00dft,",
                "un min Pirfot makt dat apenbor,",
                "wat 'ne Hex ick w\u00e4sen m\u00fc\u00dft."
            ],
            [
                "Un geiht in Hus un Hoff dat slicht,",
                "denn wir Swart Ilsch nich wit;",
                "un wu een Kind de Br\u00e4uhost kriggt,",
                "dat b\u00f6d Swart Ilsch de Tit."
            ],
            [
                "Un wenn nah't oll god Recht dat g\u00fcng,",
                "wat de oll god Tit se nennt,",
                "wu dat Amt sick noch de Hexen f\u00fcng,",
                "denn hadd ick lang all brennt."
            ],
            [
                "Un kam ick wu een D\u00f6r v\u00f6rbi,",
                "denn schellt mi olt un jung \u2013",
                "mit Steen dor smiten de G\u00f6ren nah mi",
                "un st\u00e4ken ut de Tung."
            ],
            [
                "H\u00fcr! wu de Meigers un Binners schimp',",
                "wat ick hier Ohren l\u00e4s' \u2013",
                "un ick heww noch n\u00fcmms keen Hoor nich kr\u00fcmmt,",
                "un ick meen mit n\u00fcmms dat b\u00f6s!"
            ],
            [
                "Mi steiht dat Hart, min Blot dat fr\u00fcst,",
                "mi gr\u00e4st dat in min Seel,",
                "as ob'ck mi s\u00fclst verfluchen m\u00fc\u00dft,",
                "as hadd'ck an Gott keen Deel."
            ],
            [
                "Ick weet, dat m\u00f6t wu schr\u00e4ben stahn,",
                "vun 'ne Witfru ward't vertellt,",
                "de is ok Ohren sammeln gahn",
                "up sonn grot Weitenfeld;"
            ],
            [
                "dunn is de Herr vun't Feld dor kam',",
                "de seg ehr an ehr Not,",
                "de hett se in sin Haus upnam' \u2013",
                "Un dunn w\u00fcrr allens got."
            ],
            [
                "Een'n grot un m\u00e4chtig Mann kenn ick,",
                "dor's \u00fcmmer Aust bi den,",
                "un mit sin Sei\u00df dor meigt he sick",
                "sin Kurn mit eegen H\u00e4nn'n."
            ],
            [
                "Ick wull, he gew mi nu Geh\u00fcr.",
                "Ick g\u00fcng girn mit em lank \u2013",
                "makt he ok man an de Kirchhoffm\u00fcr",
                "mi'n Lock mank't Nettel mank."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Dat Leed vun dat Pack",
        "text": [
            [
                "Dor achter dat Holt wahnt",
                "'ne lustig Ort L\u00fcr;",
                "lat 's Abens denn bring se",
                "ehr Middag to F\u00fcr."
            ],
            [
                "Ehr Mandag, so segg se,",
                "geiht Dingstags irst an;",
                "un de Fru dreggt de B\u00fccks,",
                "un de Pi dreggt de Mann."
            ],
            [
                "Dat Wif kann nich haken,",
                "de Kirl mag nich neig'n;",
                "un bi se geiht de S\u00fcnn up",
                "nich ihr as Klock teihn."
            ],
            [
                "Se n\u00e4hm' nicks nich v\u00f6r sick,",
                "denn so sleiht se nicks f\u00e4hl \u2013",
                "un ehr P\u00f6tt s\u00fcnd ahn Henk",
                "un ehr Emmers ahn Seel."
            ],
            [
                "Un f\u00e4ngt't an to frier'n,",
                "denn is ehr Holt all;",
                "un as de Koh dot wir,",
                "dunn so flickten s' den Stall."
            ],
            [
                "F\u00f6r't Hungern dor heww se",
                "man oft 'ne dr\u00f6g K\u00f6st,",
                "doch \u00fcmmer 'ne Buddel",
                "vull Snaps f\u00f6r'n D\u00f6st."
            ],
            [
                "Vun St\u00e4wels dor holl se",
                "tohop man een Poor",
                "un lat' viermal d\u00f6pen",
                "allmal in dree Johr."
            ],
            [
                "Un wenn dat viert r\u00fcnd is,",
                "denn so warrn dat ball s\u00f6\u00df,",
                "un'n Kamm heww se gor nich \u2013",
                "wen k\u00e4mmt Hasen un V\u00f6\u00df?"
            ],
            [
                "\u00bbKrisch\u0153ning, min S\u0153hning,",
                "de S\u00fcnn schint all buten!\u00ab",
                "\u00bbDe Mand is dat, M\u00f6ding!",
                "De schint d\u00f6rch de Ruten.\u00ab"
            ],
            [
                "\u00bbKrisch\u0153ning, min S\u0153hning,",
                "stah up un b\u00f6t F\u00fcr!\u00ab",
                "\u00bbAch nee, min leew M\u00f6ding!",
                "Dat Holt is so d\u00fcr.\u00ab"
            ],
            [
                "\u00bbKrisch\u0153ning, min S\u0153hning,",
                "mak flink un hal Water!\u00ab",
                "\u00bbAch nee, min leew M\u00f6ding!",
                "Dor sitt de Bukater.\u00ab"
            ],
            [
                "\u00bbKumm ruter, Krisch\u0153ning!",
                "De Koh schast du melken.\u00ab",
                "\u00bbAch! dat hett noch Tit nog,",
                "ick h\u00fcr s' noch nich b\u00f6lken.\u00ab"
            ],
            [
                "\u00bbNa, mak mi nich b\u00f6s, h\u00fcrst!",
                "Stah up nu in Goden!\u00ab",
                "\u00bbIck do't nich, wat b\u00fcst grad",
                "man mi dat anmoden!\u00ab"
            ],
            [
                "\u00bbAch, Krischan! Ick heww jo",
                "de Gicht in de Knaken!\u00ab",
                "\u00bbUn ick hadd in'n Drom mi",
                "so d\u00e4gten verslaken.\u00ab"
            ],
            [
                "So streden s', so legen s',",
                "so legen s' un streden,",
                "un as de Klock tw\u00f6lw sl\u00f6g,",
                "dunn so makten se Fr\u00e4den;"
            ],
            [
                "dunn s\u00e4den s': \u00bbWat will wi",
                "so sihr \u00fcns bedr\u00f6wen \u2013",
                "wi k\u0153n' jo man leewerst",
                "bet morrn fr\u00fch t\u00f6wen!\u00ab"
            ],
            [
                "\u00bbGeiht nicks \u0153wer Rennlichkeet!",
                "Dat is min L\u00e4ben,",
                "dat kriggt mit'n Titt een,",
                "dat lett sick nich g\u00e4ben;"
            ],
            [
                "dat steckt in dat Blot,",
                "un dat lett sick nich lihr'n,",
                "een mag noch so v\u00e4l sick",
                "un noch so dull bir'n;"
            ],
            [
                "Dat hett all keen Schick nich,",
                "wen dat nich is g\u00e4ben;",
                "geiht nicks \u0153wer Rennlichkeet,",
                "dat is min L\u00e4ben!\u00ab"
            ],
            [
                "De Ollsche de w\u00fc\u00df dunn mal",
                "\u00fcm sick to gripen!",
                "Se makt sick vun Kr\u00fcmmstroh",
                "een m\u00e4chtiges Wipen;"
            ],
            [
                "se halt uten Pohl sick",
                "een'n Emmer vull Water",
                "un s\u00e4d to ehr G\u00f6ren:",
                "\u00bbNu lat't dat Gesnater!\u00ab"
            ],
            [
                "Dor m\u00fc\u00dften de Jungs all",
                "un Dirns all sick schuben",
                "samst Kater, Hohn, Swin, Gos",
                "ut Kamer un Stuben."
            ],
            [
                "Dunn nehm se dat Wipen",
                "un f\u00fcng an to b\u00f6sten",
                "de Sahl un de Bahl,",
                "D\u00e4l, St\u00e4nners un P\u00f6sten."
            ],
            [
                "Se rew un se schrubbt,",
                "se wischt un se sch\u00fcert",
                "dat Schapp un den K\u00e4tel,",
                "P\u00f6tt, Schapens un B\u00fcrd."
            ],
            [
                "Toletz noch dor kreg se",
                "ehr Bessen un f\u00e4gt sick",
                "den Disch af twee, dreemal",
                "un huchelt un h\u0153gt sick:"
            ],
            [
                "\u00bbGeiht nicks \u0153wer Rennlichkeet!",
                "Dat is min L\u00e4ben,",
                "dat kriggt mit'n Titt een,",
                "dat lett sick nich g\u00e4ben!\u00ab"
            ],
            [
                "Nahst br\u00f6cht se de M\u00fcll all",
                "herut uppe Kor'n \u2013",
                "dor was \u00fcnner Fett",
                "f\u00f6r dree Johr de heel Gor'n."
            ],
            [
                "De Ollsche de g\u00fcng",
                "in de Eeken un B\u00f6ken;",
                "holtin g\u00fcng se, Lilgen \u2013",
                "kunfalgen to s\u00f6ken."
            ],
            [
                "Se f\u00fcnn se un w\u00fcnn se",
                "un b\u00fcnn se mit Klugen",
                "vun utrappelt Str\u00fcmpsch\u00e4cht \u2013",
                "so n\u00e4hrig s\u00fcnd Frugen."
            ],
            [
                "Nu hett se ball nog,",
                "un nu lett se dat Pl\u00fccken,",
                "ehrn Korf uppen Arm",
                "un ehr Kiep uppen R\u00fccken."
            ],
            [
                "Se dr\u00f6g in de Kiep",
                "ehrn l\u00fcttsten Krabaten;",
                "se hadd v\u00e4l to leef em,",
                "un se k\u00fcnn em nich laten."
            ],
            [
                "De Kiep hadd keen'n Deckel,",
                "dor kek he heruter,",
                "twee blanke Sl\u00e4pkarten",
                "de hadd in sin Snut he."
            ],
            [
                "\u00bbNu b\u00f6hren wi Schillings,",
                "nahst k\u00f6p wi \u00fcns Stuting:",
                "denn kriggst du ok af wat,",
                "min Seeling, min Puting!\u00ab"
            ],
            [
                "So humpelt to Stadt",
                "mit den Korf un dat G\u00f6r se,",
                "un, s\u00fch eens! fif Schilling",
                "de kreg se, de b\u00f6hr se."
            ],
            [
                "Man, ach! v\u00f6r de Bod",
                "kreg se wedder ehr N\u00fccken,",
                "verded se, vers\u00f6p se",
                "mit eens ehr poor Pl\u00fccken."
            ],
            [
                "Dunn tummelt nah Hus se",
                "den \u00d6wer bi't Water;",
                "dor sch\u00f6t ut de Kiep ehr",
                "herut de Krabater."
            ],
            [
                "Se seg em koppheister",
                "in Wickeln un B\u00fcndeln",
                "den \u00d6wer hendal",
                "mit Geblarr r\u00fcnner tr\u00fcndeln."
            ],
            [
                "Koppheister so sch\u00f6t he",
                "in't Water her\u00fcnner",
                "un spaddelt un blubbert,",
                "as ob swemmen k\u00fcnn he."
            ],
            [
                "Dunn jucht se un krischt se",
                "un s\u00fcng d\u00f6rche Nasen:",
                "\u00bbJung L\u00fcd de w\u0153l' ok jo woll",
                "lustig eens w\u00e4sen!\u00ab"
            ],
            [
                "Se seten un hukten",
                "tosam up twee H\u00fckers",
                "un b\u00fcnnen to Bessen",
                "Barkrisers un Str\u00fckers."
            ],
            [
                "Se legen so dull un so",
                "wi\u00df in de S\u00e4len \u2013",
                "de Sweet sch\u00f6t ehr druppwis",
                "heraf uppe D\u00e4len."
            ],
            [
                "\u00bbNu f\u00e4hlt \u00fcns man, Moder,",
                "noch fiw an twee Stiegen!\u00ab",
                "\u00bbDe w\u0153l wi woll, Vader,",
                "de w\u0153l wi woll kriegen!\u00ab"
            ],
            [
                "\u00bbDe Bessen de dr\u00e4g wi",
                "nu morrn nah den M\u00f6ller;",
                "Brot krieg denn in't Schapp wi",
                "un T\u00fcffken in'n Keller!\u00ab"
            ],
            [
                "Dor w\u00fcrren s' so lustig,",
                "dor m\u00fc\u00dften s' eens t\u00fcllen,",
                "dor deden de Oll un",
                "de Ollsch sick bekn\u00fcllen."
            ],
            [
                "Dat W\u00e4der was rusig,",
                "de Winter was buten;",
                "dat tr\u00f6ck dorch de St\u00e4nners",
                "un Sahlen un Kluten."
            ],
            [
                "\u00bbAch, Vader, wat fr\u00fcst mi!",
                "Herr Je, wat dat kolt is!",
                "Dat's leg, wenn een olt is",
                "un denn dor keen Holt is!\u00ab"
            ],
            [
                "Nich lang, dor f\u00fcng ok",
                "de Oll an to st\u00e4hnen:",
                "\u00bbAch, Moder, mi sch\u00fcddn",
                "as koll Feewer de T\u00e4hnen.\u00ab"
            ],
            [
                "\u00bbAch, Vader! Wat n\u0153lst du,",
                "wat helpt dat Besinnen!",
                "Wenn eener man recht s\u00f6cht,",
                "de ward woll wat finnen!\u00ab"
            ],
            [
                "Dunn s\u00f6chten s', d\u00fcnn f\u00fcnnen s' \u2013",
                "ehr Bessen de st\u00f6ken",
                "se rin nah de Aw,",
                "un de brennten as b\u00f6ken."
            ],
            [
                "D\u00fcnn s\u00e4den s': \u00bbDat's kolt,",
                "un de Deuker mag frieren \u2013",
                "de irst Not, de slimmst Not,",
                "de m\u00f6t een sacht kihren!\u00ab"
            ],
            [
                "Se sch\u00fcll em 'ne B\u00fctt,",
                "un he schimp ehr'n Draken;",
                "dunn kemen se wedder",
                "sick beid uppe Knaken."
            ],
            [
                "He grep nah de Rung",
                "un se nah den Spaten,",
                "un dunn g\u00fcng de Fohrt los",
                "dor g\u00fcnt bi den Katen."
            ],
            [
                "He sl\u00f6g dunn den Gr\u00e4wer",
                "swippswapps ute Fust ehr;",
                "gr\u00f6n w\u00fcrr se v\u00f6r Iwer,",
                "kort w\u00fcrr dunn de Pust ehr."
            ],
            [
                "Tospr\u00fcng se, tof\u00f6t se,",
                "luddhals krischt un rort se,",
                "rut ret ut den Poll em",
                "twee Fusten vull Hoor se."
            ],
            [
                "So n\u00fcschten se beid sick",
                "herin in den Graben,",
                "he baben \u2013 se \u00fcnner;",
                "he \u00fcnner \u2013 se baben."
            ],
            [
                "Se krischt as'n Swin,",
                "dat de Slachter hett st\u00e4ken;",
                "he b\u00f6lkt as'n Bull,",
                "den de H\u00fcrn se afbr\u00e4ken."
            ],
            [
                "Schultvader de is dunn",
                "v\u00f6r\u0153wer dor kamen.",
                "\u00bbWu\u00ab, r\u00f6p he, \u00bbwat, s\u00fcnd de",
                "all wedder tosamen?"
            ],
            [
                "Wat n\u00fcschen all wedder",
                "se dor anne Ir sick?",
                "An sonn leddig R\u00f6p,",
                "je dor biten de Pir sick."
            ],
            [
                "Wat sch\u00fcll wi se st\u00fcr'n,",
                "wenn dorto keen Not is;",
                "wi weet' dat jo all,",
                "wat in'n Hunnstall keen Brot is."
            ],
            [
                "Denn lat se man, lat se \u2013",
                "dor's nicks an gel\u00e4gen!",
                "Pack sleiht sick, Pack ward sick",
                "woll wedder verdr\u00e4gen!\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Scharpenw\u00e4wer",
        "text": [
            [
                "Scharpenw\u00e4wer un Quadux",
                "dr\u00f6pen sick bi'n Graben.",
                "Se hadd s\u00e4ten up ehr B\u00fclt,",
                "he sin Schuwkor schaben."
            ],
            [
                "\u00bbNee, wu flitig! Nee, wat'n Flit!",
                "Nahwer, so wat l\u00e4wt nich!",
                "Dat's nu glik nachtslapen Tit,",
                "man Ji \u0153werg\u00e4wt't nich!\u00ab"
            ],
            [
                "\u00bbNahwersch, je dat's as dit is,",
                "dat s\u00fcnd hochbeent Johren!",
                "Schillingssteg is Dalersweg,",
                "wen nicks hett, m\u00f6t sporen.\u00ab"
            ],
            [
                "\u00bbWat een meent un wat een seggt,",
                "Nahwer, s\u00fcnd twee Saken;",
                "Ji hewwt got wat f\u00f6r Juch br\u00f6cht,",
                "brukt nich mihr to raken!\u00ab"
            ],
            [
                "\u00bbWat een f\u00f6r sick s\u00fclm nich deit,",
                "deit een f\u00f6r sin G\u00f6ren!\u00ab",
                "Dormit f\u00fcng he wedder an",
                "as een Kirl to bohren;"
            ],
            [
                "tr\u00f6ck un sch\u00f6w un sch\u00f6w un tr\u00f6ck,",
                "suer w\u00fcrr't den Ollen,",
                "suer \u2013 bet he vor sin Lock",
                "mit sin Schuwkor hollen."
            ],
            [
                "\u00bbNa, god Nacht ok, Fru Quadux!\u00ab",
                "\u00bbGod Nacht, Scharpenw\u00e4wer!\u00ab",
                "D\u00fcnn tr\u00f6ck he sin Schuwkor nah",
                "in sin Lock an'n \u00d6wer."
            ],
            [
                "\u00bbGott, nee ja! Na, v\u00f6r sonn een'n",
                "mak ick Kr\u00fcz un S\u00e4gen!\u00ab",
                "s\u00e4d dunn Fru Quadux un is",
                "in ehrn Pohl rinst\u00e4gen."
            ],
            [
                "Vo\u00df hadd't h\u00fcrt un grint un s\u00e4r:",
                "\u00bbSlachter, Garwer, Schinner",
                "s\u00fcnd von Anno Toback her",
                "Swesterbr\u00f6derkinner!\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Ni Quartier",
        "text": [
            [
                "Nu treck wi, nu treck wi",
                "de V\u00f6rstadt lustig lank!",
                "Nu k\u00fcmmt de heele Kumpanie",
                "mit Sang un Kling un Klang, juchhei!",
                "mit Sang un Kling un Klang."
            ],
            [
                "De Herr Furier, de Herr Furier",
                "de tr\u00f6ck \u00fcns lang v\u00f6rut.",
                "Hurra, hurra, 'n ni Quartier!",
                "Hurra, 'ne nige Brut, juchhei!",
                "hurra, 'ne nige Brut!"
            ],
            [
                "Un wenn wi wedder v\u00f6rwarts gahn,",
                "is mennigeen besw\u00f6gt;",
                "man Jumferntran, sonn Jumferntran,",
                "wu ball is de nicht dr\u00f6gt, juchhei!",
                "wu ball is de nich dr\u00f6gt."
            ],
            [
                "Kumm her eens, Lisch! Kumm her, Marik,",
                "Wisch, Stin un Fik un D\u00fcrt!",
                "Wu is de beste Danzmusik,",
                "wu s\u00fcnd de besten \u00dcrt, juchhei!",
                "wu s\u00fcnd de besten \u00dcrt?"
            ],
            [
                "Nu kumm, Kamrad, un mak di prat!",
                "Nu s\u00f6k wi beid \u00fcns een.",
                "Wat d\u00fccht di vun de Swart, Kamrad?",
                "De is mal stramm to Been, juchhei!",
                "de is mal stramm to Been."
            ],
            [
                "Flink, ihr een anner fast se lo\u00dft!",
                "Wat d\u00fccht di vun de Witt?",
                "De smitt sick m\u00e4chtig in de Bost",
                "un hett sonn stolzen Tritt, juchhei!",
                "un hett sonn stolzen Tritt!"
            ],
            [
                "\u00bbNimm du de Witt, nimm du de Swart,",
                "nimm du se di allbeid!",
                "Ick let to Hus min Hart, min Hart,",
                "ick let to Hus min Freud, juchhei!",
                "min'n Schatz, min'n Trost, min Freud."
            ],
            [
                "Ick will keen Hand, de sachter strakt,",
                "ick mag keen blanke Og!",
                "Min Wurt, dat heww ick ehr vermakt,",
                "an een dor heww ick nog, juchhei!",
                "an een dor heww ick nog!\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Oll Vader Knaak",
        "text": [
            [
                "Oll Vader Knaak hadd krank dor l\u00e4gen \u2013",
                "dat irst Mal was't sit s\u00f6\u00dftig Johr \u2013,",
                "dunn hadd he mit sonn Angst dat kr\u00e4gen,",
                "un gor to gr\u00e4sig w\u00fcrr em dor."
            ],
            [
                "Dat sch\u00f6t mit eens all up dat Hart em,",
                "wu rug he l\u00e4wt hadd un kasprat \u2013",
                "un v\u00f6rre Ogen w\u00fcrr dat swart em,",
                "as hadd de D\u00fcwel em all fat't."
            ],
            [
                "\u00bbIck heww sonn Angst in all min Knaken\u00ab,",
                "s\u00e4d he d\u00fcnn, \u00bbModer, as sonn Kr\u00e4wt,",
                "den in koll Water af se kaken,",
                "un hadd so girn noch 'n b\u00e4ten l\u00e4wt!"
            ],
            [
                "Dat is de Dod, de f\u00f6tt un sch\u00fcddt mi,",
                "dat liggt mi up min Bost so swer \u2013",
                "ick gl\u00f6w, 'n b\u00e4ten b\u00e4ter w\u00fcrr't mi,",
                "s\u00fcngst du sonn geestlich Leed mi v\u00f6r.\u00ab"
            ],
            [
                "Dunn hadd se ehr Gesangbok kr\u00e4gen,",
                "de Ollsch, un sl\u00f6g dat up un rort:",
                "\u00bbWist, Vader, du den Abends\u00e4gen,",
                "den Morrnstirn odder Himmelfohrt?"
            ],
            [
                "Scha'ck di vun de Paschon een l\u00e4sen,",
                "sonn Stannsleed odder Jesusleed?",
                "Schall't vun dat christlich L\u00e4ben w\u00e4sen?",
                "Dat, Vader, bringt di sacht in Sweet!\u00ab"
            ],
            [
                "\u00bbAch, Moder, dat's to swacken Fleeder\u00ab,",
                "s\u00e4d Vader Knaak un st\u00e4hnt dorbi,",
                "\u00bbman furtst een vun de H\u00f6llenleeder,",
                "all annern d\u00fcsen nich bi mi!\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Sin Vader was Scheper",
        "text": [
            [
                "De Vader was Scheper, kn\u00fctt't Str\u00fcmp ut de Wull",
                "un hungerharkt s' nahsten vun Dr\u00fcttels sick vull;",
                "irst kn\u00fctt't he un kn\u00fctt't un de Schap h\u00f6dd he blot,",
                "man nahsten dor h\u00f6dd he den Junker vun't Got."
            ],
            [
                "De Oll de was Scheper; den Scheper sin S\u0153hn",
                "de mett nu nah Lasten sin Kurn uppen B\u0153hn;",
                "de hett nu dat Got un hadd frigt 'ne rik Brut \u2013",
                "wu b\u00f6lken de Dr\u00fcttels to Hals em nu rut!"
            ],
            [
                "De Oll de was Scheper un dr\u00fcnk man'n Sluck \u2013",
                "de S\u0153hn de makt nu mit Schampanjer kluck kluck!",
                "Un Jochen, de Ritknecht, de m\u00f6t nu so don,",
                "as wir sin Herr Junker un w\u00fcrr ball Baron."
            ],
            [
                "Nu hetzt he tohopen dor mit de Noble\u00df",
                "Parfor\u00dfen mit Hunn un Pik\u00fcrers de V\u00f6\u00df,",
                "un nachts denn so hetzt he dor mit se in't Spill",
                "sin Vader sin V\u00f6\u00df mit Spadill und Manill."
            ],
            [
                "Nu lappert un lickt he, wu jichtens he kann,",
                "an jede verrustert oll Wapen sick an;",
                "nu ritt mit de Junkers un f\u00fchrt he to Strid',",
                "man Schapl\u00fcs' de hett he noch \u00fcnner sin Sid'."
            ],
            [
                "To Landdag dor l\u00fcddt he nu mit an den Strang,",
                "doch is he nich Kl\u00f6ppel, nich Klock un nich Klang;",
                "de Oll was so klok, un de Jung is sonn Ap \u2013",
                "de Vader was Scheper, de S\u0153hn is een Schap."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Don un laten",
        "text": [
            [
                "Oll Paster Reuter g\u00fcng spazieren,",
                "dat W\u00e4der dat was gor to sch\u00f6n \u2013",
                "dunn kem dor sacht wat antof\u00fchren,",
                "un dat was Buer Stoffer D\u00f6n.",
                "De was all wedder eens to Stadt west",
                "un kem tor\u00fcgg nu dick un dun,",
                "de K\u0153m was wedder em to glatt west,",
                "sin Snut all wedder blag un brun."
            ],
            [
                "As he dunn rankem, s\u00e4d oll Reuter:",
                "\u00bbKriggt He denn, Stoffer, nie eens nog!",
                "De Pr\u00e4digt jidwermal \u00fcmgeiht He,",
                "man nie un keenen Dag den Krog!",
                "Versteiht He sick denn nich to faten,",
                "verspr\u00f6k He mi nich fast un stif:",
                "Wenn He dat ded, He k\u00fcnn't ok laten \u2013",
                "un wedder hett He vull dat Lif?!\u00ab"
            ],
            [
                "\u00bbPrr!\u00ab s\u00e4d dunn D\u00f6n. De Pir de st\u00fcnnen,",
                "de Wag de h\u00f6ll, un Stoffer sch\u00f6w",
                "sin'n Hot sick vun sin Snut nah hinnen",
                "un richt't sick up un harkt un sn\u00f6w",
                "un hickupt irst sin G\u00f6rgel klor sick,",
                "as ob de Frag he woll verst\u00fcnn,",
                "man up de Antwurt nich so drad sick",
                "un uppe St\u00e4d besinnen k\u00fcnn."
            ],
            [
                "\u00bbJe, Herr Propo\u00df, je\u00ab, s\u00e4d dunn Stoffer,",
                "\u00bbje, wat ick seggt heww, dat heww'ck seggt!",
                "Ick mag keen Warmbier un keen Koffee,",
                "un Melkgr\u00fctt is mi gor nich recht;",
                "de Brannwin is'n grotes Oewel,",
                "dat's wohr un dat is gor keen Frag \u2013",
                "man Water mag'ck nich in min St\u00e4wel,",
                "un unnod n\u00e4hm ick't in de Mag."
            ],
            [
                "Un dorbi bliw ick, wat ick seggt heww,",
                "un to min W\u00fcr stah'ck as'n Mann:",
                "Don kann'ck, ick weet woll, wat ick recht heww,",
                "un Gott weet, wat ick't laten kann!",
                "He hett man nich de rechte Kenntnis,",
                "Herr Paster, as ick nu woll seh \u2013",
                "dat is'n rennlich Unverst\u00e4ndnis,",
                "un anners as ick meent dat He."
            ],
            [
                "Un denn so een f\u00f6r alle Malen:",
                "Ick s\u00e4d, Herr Paster, ick k\u00fcnn't don,",
                "dat heet so v\u00e4l, ick kann't betahlen,",
                "un dornah kreigt nich Hahn nich Hohn.",
                "Un wenn ick s\u00e4d, ick k\u00fcnn't ok laten,",
                "na, Herr Propo\u00df, je, na, dat heet:",
                "Twee Pott, denn b\u00fcn'ck so vull nich gaten,",
                "dat ick nich noch twee P\u00e4gel let!\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "\u00dcns' K\u00f6ster",
        "text": [
            [
                "De oll Mann is \u00fcns' K\u00f6ster,",
                "de Oll mit slohwitt Hoor;",
                "in de Gemeen is west he",
                "nu \u0153wer s\u00f6\u00dftig Johr.",
                "De B\u00e4dklock st\u00f6tt, de B\u00e4dklock st\u00f6tt,",
                "nu k\u00fcmmt he glik herut",
                "dor ut den Turn sin Klockenpurt;",
                "still mank de Graffsteen geiht he furt,",
                "wu duknackt s\u00fcht he ut!"
            ],
            [
                "Dor an de M\u00fcr dor \u00fcnnen",
                "dor stahn twee smuck l\u00fctt B\u00f6m,",
                "twee stur teihnjohrig Linnen \u2013",
                "un mank se liggt een Steen.",
                "Dor sett't de oll Mann dal sick;",
                "de Tit, de nu vergahn,",
                "k\u00fcmmt wedder denn; denn bringt de Dod",
                "in sin oll Hart sin bitter Not",
                "un in sin Og 'ne Tran."
            ],
            [
                "Twee forsche S\u0153hns hadd hatt he,",
                "de m\u00fc\u00dften mit in't Feld,",
                "mit v\u00f6rwartsch as Soldaten",
                "nah Sleswig un de Belt;",
                "de h\u00f6ll'n beid dunn brav sick",
                "un w\u00fcrrn dor beid Schersant \u2013",
                "dat dr\u00f6p so swer den Ollen,",
                "as all beid nahst se follen",
                "dor v\u00f6r de D\u00fcppelsch Schant."
            ],
            [
                "De oll Mann is \u00fcns' K\u00f6ster,",
                "de Oll mit slohwitt Hoor;",
                "in de Gemeen is west he",
                "nu \u0153wer s\u00f6\u00dftig Johr.",
                "He beiert nah de oll Wis' noch,",
                "singt nah de oll Wis' v\u00f6r;",
                "de l\u00fctten G\u00f6ren sp\u00e4len di",
                "\u00bbWu wahnt Fru Ros'? Kort achter mi!\u00ab",
                "am leewsten v\u00f6r sin D\u00f6r."
            ],
            [
                "Un nahst denn sp\u00e4l se Gloribo",
                "un Klumpsack de geiht r\u00fcnd \u2013",
                "denn kickt de oll Mann \u00fcmmer to",
                "un h\u0153gt sick as sonn Kind.",
                "Sin Hart vergett denn all sin Weh",
                "un is nich l\u00e4nger krank,",
                "as sp\u00e4lten Wilhelm noch un Hans",
                "von Bom to Bom un Kringelkranz",
                "dor lustig midden mank."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Eng un woll",
        "text": [
            [
                "Giff, Moder, di tofr\u00e4ren!",
                "Wat sorgst un sinnst du v\u00e4l?",
                "De Sorgen, s\u00fch! de tehren",
                "un maken dr\u00f6g un g\u00e4l.",
                "An de toschannen hett sick",
                "all afsl\u00e4pt mennigeen;",
                "Sorg is een Worm, de frett sick",
                "d\u00f6rch Isen un d\u00f6rch Steen."
            ],
            [
                "Olt is un scheef \u00fcns' Katen,",
                "versackt all Sahl un Fack,",
                "de St\u00e4nners weck utschaten",
                "un weck verolmt un swack \u2013",
                "doch k\u0153n wi \u00fcns noch r\u00f6gen,",
                "wu knapp, wu eng un l\u00fctt,",
                "doch sitt wi noch in'n Dr\u00f6gen,",
                "wu dull dat weigt un g\u00fctt."
            ],
            [
                "Denk an de Pracht un Ihren,",
                "de in de Kr\u00fcww eens lagg,",
                "un lat din Hart nich gieren",
                "un lat din Oh un Ach!",
                "Weest nich? De g\u00fcllen Sl\u0153ter",
                "Up Sogsand bugt s\u00fcnd de.",
                "Denk: eng un woll v\u00e4l b\u00e4ter,",
                "oll Ollsch, as wit un weh!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Wat hett sonn Junker mihr",
        "text": [
            [
                "Wat scher'ck mi \u00fcm sonn Eddelmann",
                "un all sin'n blanken Staat,",
                "sin Kumms\u00e4l un sin Schimmelspann,",
                "sin Kutschwag, sin Hanswust Johann",
                "mit Tressen uppe Naht!"
            ],
            [
                "Frag' nicks nah all sonn Himphamp nah \u2013",
                "mi d\u00fcst min eegen Sweet!",
                "Un wu ick gah un wu ick stah,",
                "dor gah un stah, dor stah un gah",
                "ick up min eegen F\u00f6t."
            ],
            [
                "Ick d\u00f6sch hier up min eegen D\u00e4l",
                "min Rogg- un Weitengarw;",
                "min Fust is rug un swer un g\u00e4l",
                "un stif grad as min D\u00f6scherst\u00e4l",
                "un groff un unbedarwt."
            ],
            [
                "Dat Kurn is min un min dat Brot,",
                "is Dr\u00f6mt dat, is dat Last \u2013",
                "dat's all glik v\u00e4l un all glik got,",
                "nog hett, wen kihrt sin eegen Not",
                "un nimmt all as dat pa\u00dft."
            ],
            [
                "Min Sch\u00f6ttel vull un warm min Jack",
                "un rein min heeden B\u00fcr,",
                "ahn Lunk min Dack, ahn Swamm min Fack,",
                "min Hus ahn Schimp un Schann un Snack \u2013",
                "wat hett sonn Junker mihr!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "F\u00f6rster Knoop",
        "text": [
            [
                "Set F\u00f6rster Knoop to Krog in'n Dr\u00f6gen",
                "un kem vun't Bier he uppen Krock,",
                "denn f\u00fcng he m\u00e4chtig an to leegen",
                "un makt ut jede Dutz dree Schock;",
                "un ded em denn dormank wen snacken",
                "mit wu? woso? wuans? un wat?,",
                "denn pust't he up glik beid sin Backen",
                "un r\u00f6p: \u00bbDat h\u00fcrt up't anner Blatt!\u00ab"
            ],
            [
                "So set ok eens he dor; dunn s\u00e4d he \u2013",
                "bi't tweet Glas Krock dor wir he grar \u2013:",
                "\u00bbIs dat upst\u00e4ds een rores W\u00e4der,",
                "man ok de H\u00f6hnerjagd is ror!",
                "Een Volk heww'ck achter bi de Eeken,",
                "twee anner up de Roggenbrak",
                "un dree denn noch dor g\u00fcnt de B\u00f6ken,",
                "wu nu se den Rappacker hak'."
            ],
            [
                "Na, gistern gah ick mit Schass\u00fcren",
                "v\u00f6r Middag 'n b\u00e4ten in't Revier",
                "un wull toglik ok af eens sp\u00f6ren,",
                "wat dor nich noch mihr H\u00f6hner wir.",
                "As ick nu so henst\u00e4wel buten",
                "un nah de Brak nahst ranner kam,",
                "sitt Musche Has' breet manke Kluten",
                "as sonn Kaninken drus un fram."
            ],
            [
                "Schass\u00fcr man, de entfamte K\u00f6ter,",
                "de scheest to hastig nah em ran \u2013",
                "heidi! up g\u00fcng de Has', utret he,",
                "hest mi nich sehn! all wat he kann.",
                "Ick flink dunn min oll Scheetding runner",
                "un lang em eens geh\u00fcrig nah \u2013",
                "knick! knack! man Wunner \u0153wer Wunner,",
                "hen g\u00fcng de Has', je ja! je ja!"
            ],
            [
                "Ih, denk ick, sch\u00fcll di dat so dreegen?",
                "Du nehmst em doch gef\u00e4hrlich \u00df\u00fcr!",
                "Ick fix d\u00fcnn ran, bet wu he l\u00e4gen,",
                "dor seg ick glik, wat Swei\u00df dor wir.",
                "Furtst sp\u00f6r ick dunn de Brak noch r\u00fcnner",
                "gradwegs bet in den Dannenkamp,",
                "dor in dat Vo\u00dflock, hal's de Schinner!,",
                "was rinner krapen Meister Lamp."
            ],
            [
                "Ick lang dor rin, man aftolangen",
                "was he nich, wat ick langt un grep;",
                "wat was dorbi recht antofangen,",
                "he set to fast un v\u00e4l to deep.",
                "Dor m\u00f6t sick doch'n Mittel finnen \u2013",
                "du kannst dor so doch vun nich gahn!",
                "So denk ick dunn, un dat Besinnen",
                "dat h\u00fclp mi, as dat oft all dan."
            ],
            [
                "Inf\u00f6ll mi glik min Schrubenkr\u00e4tzer,",
                "de \u00fcnnen an min'n Ladstock sitt;",
                "sonn Schruw h\u00f6llt fast, licht los nich lett se \u2013",
                "Dat was keen Frag, dor g\u00fcng dat mit.",
                "Af makt ick dunn den heeden Loppen,",
                "de \u00fcm den Kr\u00e4tzer r\u00fcmmer set,",
                "un hal mi Lampen as sonn Proppen,",
                "de drang wat ute Buddel geht.\u00ab"
            ],
            [
                "\u00bbNa\u00ab, s\u00e4d d\u00fcnn K\u00f6ster H\u00fcbenbecker,",
                "den F\u00f6rster set tonegst he grar,",
                "\u00bbEhr Wurt in Ihren, man sonn St\u00f6cker,",
                "Herr F\u00f6rster, dat's mi denn doch gor \u2013\u00ab",
                "\u00bbVerg\u00e4ten Se Ehr R\u00e4d nich, K\u00f6ster!\u00ab",
                "fel F\u00f6rster Knoop em flink in't Wurt,",
                "\u00bbwi kam' jo s\u00fcs noch vun dat Beste,",
                "de H\u00f6hner, af, wenn lang dat durt!"
            ],
            [
                "Ja, vun de H\u00f6hner wull ick seggen...",
                "As ick nahst nah de H\u0153kers will,",
                "seh ick Schass\u00fcr den Kopp antrecken,",
                "un as sonn M\u00fcr so steiht he still.",
                "Burr! burr! hen v\u00f6r mi g\u00fcng de Vagel,",
                "dat heel Volk \u2013 f\u00f6fteihn \u2013 meiner Seel!",
                "Ick mak ok F\u00fcr, man Dunnerhagel!",
                "keen eenzig Hohn, keen Fedder fel."
            ],
            [
                "Ih, segg ick, b\u00fcst du denn behext h\u00fct,",
                "hest du an sonn oll Wif di sch\u00fcrt,",
                "dat du din Kurn to sid di steckst h\u00fct",
                "un di so bandig dat mall\u00fcrt?",
                "Ick gah dunn wider nah de Koppel",
                "un kik noch nah de H\u00f6hner mal \u2013",
                "dor, richtig! achter uppe Stoppel",
                "dicht bi de H\u0153kers f\u00f6llen s' dal."
            ],
            [
                "To't Laden nehm'ck mi gor de Tit nich;",
                "wi beid ehr nah, Schass\u00fcr un ick,",
                "dat was bet nah de Stoppel wit nich,",
                "wu't f\u00f6llt, dor h\u00f6llt sonn Hohn ok sick.",
                "Schass\u00fcr de f\u00fcng glik an to sp\u00f6ren,",
                "un as nah't Pulvermat ick grip,",
                "seh'ck all den Hund den Kopp upb\u00f6hren \u2013",
                "dor st\u00fcnn he v\u00f6r 'ne H\u0153kerkiep."
            ],
            [
                "Ih, denk ick, is de Hund bes\u00e4ten?",
                "Wat hett he dor? Wat is em nu? \u2013",
                "Ick stah un kik un t\u00f6w noch'n b\u00e4ten,",
                "man he steiht fast up Trojedu;",
                "f\u00f6rwohr, he hadd de H\u00f6hner drapen \u2013",
                "de H\u00f6hner, dat r\u00f6k de oll T\u00f6l,",
                "de wiren nah de Kiep rin krapen,",
                "all s\u00f6\u00dfteihn H\u00f6hner, meiner Seel!"
            ],
            [
                "Schass\u00fcr de g\u00fcnst, grad as sonn Teckel",
                "v\u00f6r't Vo\u00dflock, wu de Vo\u00df in sitt.",
                "Ick slah fix to de Kiep ehr Deckel;",
                "wat, segg ick, deist du nu dormit?",
                "Ick will to Hus all mit se st\u00fcren,",
                "man as ick neger mi bes\u00fcnn,",
                "wull ick dat glik eens utprobieren,",
                "wat ick nich recht mihr drapen k\u00fcnn."
            ],
            [
                "Ick mak de Kiep dunn apen'n b\u00e4ten,",
                "dat een to Tit man ruter k\u00fcnn,",
                "un as ick mit'n Steen ansm\u00e4ten,",
                "dor burrt de Vagel enkelt hen.",
                "Burr! fl\u00f6g dat, burr! \u2013 knick! knack! so sch\u00f6t ick,",
                "ick w\u00fc\u00dft jo, dat min Og nich dr\u00f6g,",
                "bet all de H\u00f6hner to min F\u00f6t ick \u2013",
                "keen dree Minut nehm't \u2013 liggen seg.\u00ab"
            ],
            [
                "De K\u00f6ster kleigt sick still de Waden",
                "un j\u0153kt nahdenklich sick dat Kinn:",
                "\u00bbNee, so wat l\u00e4wt nich! Man dat Laden,",
                "Herr F\u00f6rster, g\u00fcng dat denn so swinn?\u00ab",
                "Dunn r\u00f6p de F\u00f6rster: \u00bbAch, wat, wecker!",
                "Dat h\u00fcrt jo up'n armer Blatt!",
                "Wen, min oll leew l\u00fctt H\u00fcbenbecker,",
                "wen hadd to't Laden Tit ok hatt!\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "De krank Soehn",
        "text": [
            [
                "Hier, Moder! Hier is gor keen Tog;",
                "hier achter schint de S\u00fcnn",
                "grad as in'n Mai so warming noch,",
                "dat's noch nich lat \u2013 du weest dat doch,",
                "wu girn ick buten b\u00fcn."
            ],
            [
                "Grad hier bi \u00fcns' oll Immenschur,",
                "wenn'ck dor so sitt un denk",
                "un't s\u00fcmmst so dichting v\u00f6r min Uhr,",
                "dat stimmt so recht to min Natur \u2013",
                "dor stell man hen de B\u00e4nk!"
            ],
            [
                "De Kirch v\u00f6rbi un Kirchhoff kann'ck",
                "mi dor so wit \u00fcmsehn,",
                "de grote Wisch un Schapdrift lank,",
                "de heel deep Grund noch af un mank",
                "de Hellbarg beid de Seen."
            ],
            [
                "Denn ward mi gor to sch\u00f6n to Mot,",
                "as wir keen Hoor mi kr\u00fcmmt \u2013",
                "ick denk denn gor nich an den Dod,",
                "ick meen denn, all ward wedder got,",
                "noch ihr de Winter k\u00fcmmt."
            ],
            [
                "Un wenn de S\u00fcnn denn deeper stiggt",
                "un geiht to R\u00fcst dor still,",
                "denn ward mi as sonn Vagel licht,",
                "de grad sin irst Swunkfeddern kriggt",
                "un se vers\u00f6ken will."
            ],
            [
                "S\u00fcnd dat de Kronen, Moder?",
                "De Kronen, de dor tehn?",
                "Furt is all lang de Adebor \u2013",
                "kik du! Mi is de Kopp so swor,",
                "ick kann se so nich sehn."
            ],
            [
                "S\u00fcnd dat de Kronen, Moder?",
                "De Kronen, wat dort schrit?",
                "Mi is, as r\u00f6p een \u00e4ben mal",
                "hoch ute Luft vun baben dal \u2013",
                "ick gl\u00f6w, dat's all ehr Tit."
            ],
            [
                "S\u00fcnd dat de Kronen, Moder?",
                "Mi dr\u00f6mt verl\u00e4gen Nacht,",
                "wenn irst de Kron ehr Order kreg,",
                "wat ok min Feewer af denn t\u00f6g,",
                "denn w\u00fcrr'ck noch b\u00e4ter sacht."
            ],
            [
                "Un wenn't de Kron is, Moder!",
                "B\u00f6hr mi min'n Kopp to H\u00f6g,",
                "ick will, ick m\u00f6t dat s\u00fclm mit sehn,",
                "wenn se dor hoch v\u00f6r\u0153wer tehn,",
                "ick st\u00fcrw, wu'ck dat nich seg."
            ],
            [
                "Ach, Moder, Moder, gah nich furt",
                "un lat mi nich alleen!",
                "De gn\u00e4terswart oll Spenn de lurt",
                "un r\u00f6gt ehr langen Been."
            ],
            [
                "S\u00fchst nich? De gn\u00e4terswart oll Spenn \u2013",
                "dor l\u00f6ppt s' de Eck to H\u00f6g \u2013",
                "de kickt so n\u00fcrig nah mi hen,",
                "as wir'ck sonn arm l\u00fctt Fleeg."
            ],
            [
                "Ach, Moder, Moder! Wenn du geihst,",
                "denn sch\u00fctt se glik heran",
                "un sett't grad v\u00f6r min Og mi meist",
                "an't Hart ehr Fadens an."
            ],
            [
                "Un mennigmal un mennigmal,",
                "denn ward \u2013 denn is mi so,",
                "as b\u00f6gt ehr scharpen T\u00e4hn se dal",
                "un bet un bet nu to."
            ],
            [
                "Ach, Moder \u2013 Moder, gah nich furt",
                "un lat mi nich alleen!",
                "De gn\u00e4terswart oll Spenn de lurt",
                "un r\u00f6gt ehr langen Been!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Ollendeel",
        "text": [
            [
                "De Ollsch hett nu dat Ollendeel,",
                "l\u00fctt Kamer bi den Bur'n,",
                "nich \u0153werschrag, nich \u0153werv\u00e4l \u2013",
                "up't Johr s\u00f6\u00df Sch\u00e4pel Kurn."
            ],
            [
                "Ehr Mann is dot, ehr S\u0153hn is dot,",
                "beid \u00fcnner eenen Steen;",
                "keen Kinnskind ward bi ehr noch grot,",
                "se sitt nu ganz alleen."
            ],
            [
                "Se sitt un spinnt, se spinnt un sitt,",
                "ehr Finger is half lahm;",
                "ehr F\u00f6t dor will't nich recht mihr mit,",
                "se breckt woll ball tosam."
            ],
            [
                "Man abens, wenn dat schummern wad,",
                "denn hinkt se v\u00f6r ehr D\u00f6r,",
                "denn r\u00f6gt sick wat, denn r\u00f6gt sick dat,",
                "as w\u00fcrr se jung, in ehr."
            ],
            [
                "Denn f\u00fchrt de Post dor lank de Strat,",
                "dor achter bi den See;",
                "denn makt de Swager sick parat,",
                "un d\u00f6rch dat Holt bl\u00f6\u00dft he."
            ],
            [
                "Dat klingt so s\u00f6t, so eegen jo",
                "as Sang un \u00d6rgel her;",
                "so nipp h\u00fcrt denn de Ollsche to,",
                "as bl\u00f6s' he man f\u00f6r ehr."
            ],
            [
                "Un wenn toletz dat Hurn verst\u00fcmmt,",
                "denn kickt se nah de Stirn,",
                "wu een bi een heruter k\u00fcmmt,",
                "dat s\u00fcht se gor to girn."
            ],
            [
                "Un wenn een Stirn vun'n H\u00e4ben f\u00f6llt,",
                "denn f\u00f6llt he ehr in't Hart;",
                "wit ward ehr't as de ganze Welt,",
                "hell as 'ne Altorkart."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Sch\u00fcst du dat sin",
        "text": [
            [
                "Wenn allens sl\u00f6ppt, wen eensam dor",
                "un hartkrank up sin'n P\u0153hl denn liggt",
                "un finnt keen Og vull Slap un gor",
                "keen Rast v\u00f6r \u00d6ller un v\u00f6r Gicht,",
                "de denkt woll: Wenn du slapen k\u00fcnnst",
                "een Stunn ahn Riten un ahn Pin \u2013",
                "Dor h\u00fcr! De Hoffhund hult un g\u00fcnst!",
                "Is dat din Rop? Sch\u00fcst du dat sin?"
            ],
            [
                "De Mulwarp de smet gistern jo",
                "up in de K\u0153k grad \u00fcnner'n Hird;",
                "se t\u00fcschelten dat all sick to,",
                "Grotvader un Marik un D\u00fcrt;",
                "se segen witt ut alltohop,",
                "'ne Tran hadd in ehr Og Karlin \u2013",
                "de Mulwarp smet! Is dat din Rop?",
                "Sch\u00fcst du dat sin? Sch\u00fcst du dat sin?"
            ],
            [
                "Wat is dat all as Angst un Not,",
                "as Nacht ahn Stirn, Wehdag' ahn Enn';",
                "ach, wir't doch irst v\u00f6r\u0153wer blot,",
                "un dr\u00f6gen s' in din Sark di hen!",
                "Wat n\u0153lst du f\u00f6r 'ne ewig Tit,",
                "Dod, mit din'n Morgens\u00fcnnenschin \u2013",
                "Dor h\u00fcr! dor h\u00fcr! de Ul de schrit \u2013",
                "Is dat din Rop? Sch\u00fcst du dat sin?"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "He st\u00fcrw",
        "text": [
            [
                "Nu, Meister, schruw He to dat Sark!",
                "Nu, Moder, Moder, mak di stark",
                "un dr\u00f6g di af din Tran!",
                "De Wag de f\u00fchr nu v\u00f6r, Johann,",
                "un Schritt f\u00f6r Schritt lettst du din Spann",
                "hen nah den Kirchhoff gahn."
            ],
            [
                "Wi, Kinner, wi gahn mit to Fot;",
                "de Weg to Gott is \u00fcmmer got,",
                "un is't sonn sworen Gang,",
                "so swor as ick em gahn nu m\u00f6t,",
                "mi dr\u00e4gen doch sacht hen min F\u00f6t,",
                "wir he noch eens so lang."
            ],
            [
                "Wat freugt ick mi, as Gott em gew \u2013",
                "sonn eenzigst Kind hett een so leef,",
                "wat helpt dat alltosam!",
                "He st\u00fcrw; ick bring em nah sin Graff,",
                "Gott's Husd\u00f6r is't, dor sett'ck em af \u2013",
                "f\u00fchr to, in Jesu Nam!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Sin Hoor was g\u00e4l",
        "text": [
            [
                "Dat was inne Aust, dor fr\u00f6g he ehr,",
                "wat se sin Brut sin m\u00f6cht,",
                "dunn tr\u00f6ck s' ehr M\u00fcnd to 'ne P\u00fcnt un s\u00e4r:",
                "\u00bbDu wirst mi grad de recht!",
                "Du hest nich Hus, un du hest nich Hoff,",
                "un du s\u00fchst nah nicks nich ut \u2013",
                "din Hoor is so g\u00e4l un din Fust so groff,",
                "s\u00f6k di man 'ne anner Brut!\u00ab"
            ],
            [
                "\u00bbMin Fust de's groff, un min Hoor dat's g\u00e4l,",
                "un as ick b\u00fcn, so b\u00fcn'ck,",
                "man ick holl vun di so v\u00e4l \u2013 so v\u00e4l,",
                "as 'ne Lewark vun ehr Fl\u00fcnk.",
                "Du b\u00fcst min Irst, un du bliffst min Een,",
                "wenn du mi ok vun di st\u00f6ttst;",
                "du hest mi s\u00fcs nich so stur ansehn,",
                "man dat du't nu vergettst."
            ],
            [
                "Un Hus un Hoff is all recht got,",
                "dat geiht so wit as't geiht \u2013",
                "doch s\u00f6g noch keen an de Hungerpot,",
                "de wat don kann un wat deit.",
                "Min Hoor dat's g\u00e4l, un min Fust de's groff,",
                "un ick heww, wat een hebben m\u00f6t,",
                "de flinkste Hand up'n ganzen Hoff",
                "un'n still un tru Gebl\u00f6t."
            ],
            [
                "Ick weet woll, wen di din'n Kopp verdreiht,",
                "de kriggt di noch heel in de Sner!",
                "Wenn din S\u00fcnn h\u00fct noch so grell schinen deit,",
                "din Storm k\u00fcmmt morrn achterher.",
                "He kriggt di, he is dor an nah dan,",
                "wat b\u00fcst du blind un dull!",
                "He is all 'n halw Stieg Dirns nahgahn",
                "un makt sacht dat Stieg noch vull!\u00ab"
            ],
            [
                "\u00bbGah du man hen, wu du henh\u00fcr'n deist,",
                "ick weet woll, wat ick weet;",
                "min Schatz den mag ick aller-allermeist,",
                "un dat's glik got, wu he heet.",
                "De kriggt tok\u00fcm Johr sin Vader sin St\u00e4r,",
                "wenn de Sw\u0153lk ut't Nest ruter kickt,",
                "de k\u00fcmmt vun de Solidaten her",
                "un weet woll, wat sick schickt."
            ],
            [
                "Snackst du so klok, as du magst un wist,",
                "de Sak steiht nich so slimm;",
                "gah du man hen, wu du herkam' b\u00fcst,",
                "du snackst mi doch nich r\u00fcm!\u00ab \u2013",
                "Dor sweg he still un s\u00e4d keen Wurt,",
                "still hadd he't an sick nahm'",
                "un tr\u00f6ck \u0153wer dat grot Water furt",
                "un is nich wedderkam'."
            ],
            [
                "Marik de w\u00fc\u00dft woll, wat se w\u00fc\u00dft,",
                "hell schen un heet ehr S\u00fcnn;",
                "se k\u00fc\u00dft ehrn Schatz un strakt un k\u00fc\u00dft,",
                "so v\u00e4l se m\u00fccht un k\u00fcnn.",
                "Un as dat Fr\u00fchjahr kem dunn ran",
                "un't Sommer worrn wir \u2013",
                "dunn gew s' em all, wat een g\u00e4ben kann,",
                "mihr as ehr Hart, v\u00e4l mihr."
            ],
            [
                "Un as se em hadd g\u00e4ben all",
                "un de Sw\u0153lk ruter kek ut't Nest,",
                "dor hadd he nog, un Knall un Fall",
                "is up un furt he west.",
                "Ehr Finster dat st\u00fcnn up mennig Nacht,",
                "ehr w\u00fcrr so weh, so weh \u2013",
                "de Wind de st\u00f6dd dor rinner sacht,",
                "man wen nich kem, wir he."
            ],
            [
                "De Wind de sl\u00f6g de Stoppel swart",
                "mit scharpe Hagelsw\u00e4p;",
                "de Wind de sl\u00f6g ehr in ehr Hart,",
                "dat de Tran in't Og ehr l\u00f6p;",
                "de Storm de sl\u00f6g mit sin Hagelsei\u00df",
                "toschann' ehr sch\u00f6nes Kurn \u2013",
                "de Storm de ret ehr de Ros' ut dat Hoor",
                "un let ehr man den Durn."
            ],
            [
                "So set se in ehr Kamer dor",
                "un weent un st\u00e4hnt un s\u00e4r:",
                "\u00bbWat de anner spr\u00f6k, is worrn nu wohr,",
                "min Storm de k\u00fcmmt achterher;",
                "sin Fust was groff, un sin Hoor was g\u00e4l;",
                "he hadd, wat een hebben m\u00f6t \u2013",
                "een Hart vull Leew, 'ne ihrlich Seel",
                "un'n still un tru Gebl\u00f6t!\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "De Kronen",
        "text": [
            [
                "De Kronen trecken hoch dor \u0153wer'n See,",
                "de Metten fl\u00fcggt un spinnt de Stoppel in;",
                "so witt is dor dat Feld vun, as wir't Rip",
                "un Frost un Snee. Dat bl\u00e4nkert in de S\u00fcnn,",
                "grad as witt Sid deit anne Dodenkron,",
                "de \u00fcnner Glas an de Churpiler h\u00e4ngt",
                "dicht bi de \u00d6rgel, wenn de S\u00fcnn se dr\u00f6ppt",
                "dwas d\u00f6rch dat Altorfinster S\u00fcnndag morrns.",
                "Krank liggt de Ird dor as 'ne sch\u00f6n jung Fru,",
                "de se to Bedd heww' br\u00f6cht, as ehr Stunn kem,",
                "un de't Melkfeewer \u0153werstahn nich kann,",
                "tosam dor\u0153wer breckt un starben m\u00f6t",
                "un selig, still un gottgef\u00e4llig starwt:",
                "Se weet, ehr Kind dat \u0153werl\u00e4wt ehr doch,",
                "dat liggt vull L\u00e4ben in sin B\u00fcndeln dor,",
                "as inne warme Weeg, in Fack un Timmer."
            ],
            [
                "De Kronen trecken hoch dor \u0153wer'n See.",
                "Klamm h\u00e4ngt dat Lof un matt an Telg un Twig;",
                "de heel oll Wold steiht irnst un stumm un still,",
                "so still un trurig dor un in sick kihrt",
                "as een, up den mit eens dat Ungl\u00fcck kem",
                "un de nu noch sick nich to faten weet.",
                "De S\u00fck is braken in sin hoges Hus;",
                "sin Kinner fallen v\u00f6r em een bi een",
                "un ligg' nu stif, verschr\u00fcmpt as Liken vor,",
                "de unnod un vull Elenn storben s\u00fcnd.",
                "Un wu sonn arm l\u00fctt Blatt noch gr\u00f6n sick h\u00f6llt,",
                "dat s\u00f6cht so \u00e4ngstlich nah de S\u00fcnn, as wenn't",
                "verklagen wull de b\u00f6s' oll Nacht bi ehr,",
                "Ruhrip un Frost un Hagel, Storm un Wind,",
                "de em so n\u00fcrig nah de G\u00f6rgel fat'",
                "as hungrig W\u00fclw dat Aulamm in de H\u00f6rd."
            ],
            [
                "De Kronen trecken hoch dor \u0153wer'n See.",
                "De Grund de dampt, un de grag Dak de stiggt",
                "hochup un treckt dor \u0153wer'n Hellbarg hen,",
                "as wir een D\u00f6rp dor achter af wu brennt",
                "un sw\u00e4lt nu noch un rokt in Schott un Asch.",
                "So matt un bleek un \u0153wern\u00e4chtig s\u00fcht",
                "de S\u00fcnn up all de Starbensangst v\u00f6r ehr,",
                "as k\u00fcnn s' dat Elenn gor nich af mit sehn,",
                "as ob de l\u00fcttst Grashalm, dat l\u00fcttst l\u00fctt Blatt,",
                "dat dor to Enn nu geiht, so leed er ded,",
                "as wir't 'n Kind, dat noch nich spr\u00e4ken kann",
                "un all sin Leed man mit de Ogen klagt.",
                "De S\u00fcnn s\u00fcht in den Dod bedr\u00f6wt as een,",
                "de gor to girn, wu girn nich! helpen ded",
                "un den an sin warm Hart so deep dat geiht,",
                "dat he dat m\u00fccht un doch nich helpen kann."
            ],
            [
                "De Kronen trecken hoch dor \u0153wer'n See,",
                "un wat dor schrigt, dat is de Kron ehr Rop.",
                "S\u00fchst du? Dor trecken s' furt in Reeg un Gled,",
                "as Mannschaft hen, de Order kr\u00e4gen hett",
                "un de nu afmarschiert ut't oll Quartier",
                "v\u00f6rwartsch de breede Landstrat lustig lank;",
                "se weet' dat woll, ehr Disch is wedder deckt",
                "un vull un riklich deckt, wuhen se gahn.",
                "Is't ok'n got St\u00fcck W\u00e4gs, dat v\u00f6r ehr liggt,",
                "un m\u00f6t dor mennigeen an gl\u00f6wen ok \u2013",
                "wat se tor\u00fcgg hier lat', is bitterb\u00f6s,",
                "dat wir f\u00f6r se so hart un slimm un leg,",
                "as f\u00f6r de Armot is de d\u00fcer Tit,",
                "sonn Not, as S\u00fck un Hunger f\u00f6r \u00fcns Minschen,",
                "sonn Not, as sacht de Krieg \u00fcns oft all br\u00f6cht,",
                "de, wat de Fr\u00e4den sport hett, rowt un frett."
            ],
            [
                "De Kronen trecken hoch dor \u0153wer'n See.",
                "Wi hak' un pl\u00f6gen, m\u00e4uhn un extern \u00fcns",
                "v\u00f6r D\u00e4u un Dag' bet in de dakig Nacht;",
                "wi peddn un lopen, r\u00f6nnen, trizen, schuhen,",
                "de een den annern st\u00f6t wi, wen toirst",
                "ankamen deit, man wi weet' s\u00fclst nich, wu.",
                "Wir ok \u00fcns Harwst un Winter lang all dor,",
                "wi don, as kem de Aust \u00fcns all noch mal,",
                "as k\u00fcnn wi nog nich af dor all vun kriegen.",
                "Den Metten sehn wi nich, de Stoppel nich,",
                "de Kron, de sehn wi nich, de v\u00f6rwartsch treckt,",
                "un f\u00f6r de Kron ehr Rop dor s\u00fcnd wi dof \u2013",
                "bet dat \u00fcns' Order k\u00fcmmt. Wi sehn nich to,",
                "wat f\u00f6r de Fohrt \u00fcns' Fl\u00fcnken stark nog s\u00fcnd;",
                "k\u00fcmmt Tit, so meen wi all, denn k\u00fcmmt sacht Rat.",
                "De Tit de k\u00fcmmt. H\u00fcr, h\u00fcr, de Kron de r\u00f6ppt!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Un sch\u00fcll ick ihrer vun di gahn",
        "text": [
            [
                "Un sch\u00fcll ick ihrer vun di gahn,",
                "dat makt mi gor to bang;",
                "am leewsten g\u00fcng'ck mi di tosam",
                "den letzten sworen Gang.",
                "Ick heww mi so, \u00fcns' Herrgott weet't,",
                "an di, Hannjochen, wennt,",
                "dat sch\u00fctt mi up min Hart so swer,",
                "wenn \u00fcns de Dod nu trennt."
            ],
            [
                "Un sch\u00fcll ick ihrer vun di gahn,",
                "as wi dat denk' all beid,",
                "denn w\u00e4s' man nich so trurig, Hans,",
                "dat do mi nich to leed!",
                "Denn t\u00f6w ick in min Graff so lang,",
                "Kannjochen, bet du k\u00fcmmst",
                "un as din oll Brut af mi halst",
                "un mit to Gott mi nimmst."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "De v\u00f6rn\u00e4hm Gast",
        "text": [
            [
                "Min S\u0153hn, pedd nich so hart,",
                "pedd up nich vull so fast!",
                "De D\u00e4l un Sahl de knackt un knarrt,",
                "un hier is'n v\u00f6rn\u00e4hm Gast;",
                "de is h\u00fct af hier st\u00e4gen,",
                "dreggt up sin'n Kopp een Kron \u2013",
                "\u00fcm din leew Moder w\u00e4gen",
                "m\u00f6t wi em Ihr andon."
            ],
            [
                "Mak apen du man sacht,",
                "ganz sacht de Kamerd\u00f6r,",
                "dor kannst em sehn in all sin Pracht,",
                "he steiht an't Bedd bi ehr;",
                "sin linke Knakenhand hett",
                "he up de Stirn ehr leggt,",
                "he swiggt \u2013 man nah den Kirchhoff wist,",
                "min S\u0153hn, he mit sin recht'!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Marik",
        "text": [
            [
                "Du s\u00fchst jo so bleek un so leg, Marik!",
                "Wat s\u00fchst du so n\u00fcsterbleek!",
                "Wat s\u00f6chst du dor achter den M\u0153hlendik \u2013",
                "dor \u00fcnner dat Schelf bi de Eek?"
            ],
            [
                "Segg, is dor wat an \u2013 wat an, Marik!",
                "Is dat wohr, wat se vun di seggt?",
                "Nah de Aust dor segen wi all dat glik,",
                "dor was wat mit di nich recht."
            ],
            [
                "Du haddst all lang nich mihr lacht \u2013 nich lacht,",
                "un wat du gor nich mihr s\u00fcngst,",
                "wenn's Abens mit din Melkendracht",
                "du nah de R\u00e4gel g\u00fcngst."
            ],
            [
                "Du kregst sonn Krink um din Og, Marik!",
                "So drang un so vull w\u00fcrr din Schick,",
                "un den Smitt sin D\u00fcrt un den M\u00f6ller sin Fik",
                "de t\u00fcscheln nu to wat sick."
            ],
            [
                "Un wat se to sick t\u00fcscheln don,",
                "dat is een gr\u00e4sig Wurt,",
                "Herr du mein Gott un Jesu Sohn \u2013",
                "'t will \u0153wer min Tung nich furt."
            ],
            [
                "Din Og is so holl un boll, Marik!",
                "Un din Lucht de halst du so swer,",
                "so gr\u00e4sig s\u00fchst du mi an as 'ne Lik,",
                "de s\u00fclst sick 'n Leed ander."
            ],
            [
                "Du s\u00fchst jo so leg un so bleek, Marik!",
                "Du s\u00fchst jo so n\u00fcsterbleek!",
                "Wat s\u00f6chst du dor achter den M\u0153hlendik",
                "bi't Schelf dor un de holl Eek?!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "De oll Eek",
        "text": [
            [
                "De Holtwohr hett 'ne Eek afslahn",
                "bi'n Ambarg dor an'n Soll;",
                "v\u00e4l hunnert Johr hadd de dor stahn,",
                "un dat he s' sl\u00f6g, hett n\u00f6dig dan,",
                "se was all holl un boll."
            ],
            [
                "Man mi, mi sleiht dat swer an't Hart,",
                "wat nu de Drumm dor liggt.",
                "Ick was so in den Bom vernarrt,",
                "mi ward dat v\u00f6r de Ogen swart,",
                "dat is 'ne Tran, de stiggt.",
                "Mi is, as ob mi nu wat f\u00e4hlt,",
                "as leg min letzt Fr\u00fcnd dot.",
                "As Jung heww ick min Spill dor sp\u00e4lt,",
                "min irst Pip sm\u00f6kt un Qu\u00e4ken sw\u00e4lt",
                "un T\u00fcffken bradt to't Brot."
            ],
            [
                "Nahst dr\u00f6p mi Wendelk bi de Eek,",
                "wenn't an to schummern f\u00fcng;",
                "dor was dat Mo\u00df so dicht un week,",
                "dor set wi dal un kl\u0153nt' un spr\u00f6k',",
                "grad as \u00fcns' Hart \u00fcns g\u00fcng."
            ],
            [
                "Un hadd ick hakt un \u00e4gt, denn set",
                "ick girn dor in dat Gras",
                "un dr\u00f6gt mi vun min Stirn den Sweet",
                "un dacht so dit un dat un et,",
                "wat in min Kiep grad was."
            ],
            [
                "Nu b\u00fcn ick olt, ick kann nicks mihr,",
                "min Hand un Arm is swack.",
                "All lang liggt Wendelk in de Ir;",
                "ick m\u00fccht man, dat ick bi ehr wir,",
                "ick warr all gor to fack."
            ],
            [
                "Ick m\u00fccht, de Holtwohr kem un s\u00e4d:",
                "\u00bbNa, kumm man her un s\u00f6k,",
                "wenn morrn den Block se sag', s\u00f6\u00df Br\u00e4d \u2013",
                "dat is all, wat di n\u00f6dig ded \u2013,",
                "oll Mann, di ut di\u00df Eek!\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "M\u00f6llergesellen",
        "text": [
            [
                "Dor pr\u00fcgeln de M\u00f6llergesellen",
                "dor baben all wedder sick af;",
                "nu will ick di mal wat vertellen,",
                "un s\u00fcnd't ok man olle Kamellen",
                "un d\u00f6sch ick man leddiges Kaff."
            ],
            [
                "De Winter \u2013 de Winter de k\u00fcmmt nu,",
                "un wenn v\u00f6r din D\u00f6nsk he nu sitt,",
                "dat pickelsteenkolt is dor buten,",
                "denn kriegen witt Bl\u00f6mers de Ruten,",
                "witt Bl\u00f6mers as Lilgen so witt."
            ],
            [
                "Un schint denn de Vullmand dor achter,",
                "denn bl\u00e4nkern de Ruten so blank",
                "in richtige Eddelsteenpracht se,",
                "denn blitzen so hell in de Nacht se,",
                "as wiren rod' Rosen dormank."
            ],
            [
                "Un bullert denn lustig din Aben,",
                "is warm dat, wu dull dat ok friert,",
                "r\u00fcnd\u00fcm di un \u00fcnnen un baben,",
                "un wust denn den Winter nich laben,",
                "denn b\u00fcst du sonn Winter nich wirt."
            ],
            [
                "Dor pr\u00fcgeln de M\u00f6llergesellen",
                "dor baben all wedder sick af;",
                "nu m\u00f6t ick di noch wat vertellen,",
                "un s\u00fcnd't ok man olle Kamellen",
                "un d\u00f6sch ick man leddiges Kaff."
            ],
            [
                "Din Winter \u2013 din Winter de k\u00fcmmt nu.",
                "Kik, wu up din Schullern he sitt!",
                "As wirst du'n richtigen M\u00f6ller,",
                "so hett all inst\u00f6wt di dat \u00d6ller,",
                "so witt b\u00fcst, all\u0153wer so witt."
            ],
            [
                "De Frost de hett snurrig v\u00e4l Bl\u00f6mers",
                "di malt \u00fcm din Ogen un M\u00fcnd;",
                "'ne kakelsnaksche Ort Bl\u00e4der",
                "hett teekent dat rusig oll W\u00e4der",
                "grad \u0153wer din Branen di r\u00fcnd."
            ],
            [
                "De Blomen de sehn all so duff ut,",
                "un s\u00e4d ick: smuck laten se di,",
                "un wat as'n Stru\u00df se utsegen,",
                "denn m\u00fc\u00dft as'n Spitzbow ick leegen,",
                "un denn wir keen wohr Wurt dorbi."
            ],
            [
                "Brennst achter din Ruten in'n Aben",
                "du \u0153werst dat richtige Holt,",
                "is hell in din'n Kopp di dat baben,",
                "denn w\u0153l wi din'n Winter di laben,",
                "denn b\u00fcst du, denn w\u00fcrrst du nich olt."
            ],
            [
                "Un gl\u00e4uht gor din Hart dor noch achter,",
                "denn bl\u00e4nkern de Blomen so blank",
                "in richtige Eddelsteenpracht se,",
                "denn blitzen so hell d\u00f6rch de Nacht se,",
                "as wir'n rod' Rosen dormank."
            ],
            [
                "Dor pr\u00fcgeln de M\u00f6llergesellen",
                "dor baben all wedder sick af;",
                "dat m\u00fc\u00dft ick di doch man vertellen,",
                "un s\u00fcnd't ok man olle Kamellen",
                "un d\u00f6sch ick man leddiges Kaff!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Ruhklas",
        "text": [
            [
                "Dannb\u00f6meken, Dannb\u00f6meken",
                "dat st\u00fcnn dor deep in't Holt,",
                "dor achter mank de groten B\u00f6m,",
                "bet dat sin Enn de Sommer nehm",
                "un bet de Winter wedder kem,",
                "so rusig un so kolt."
            ],
            [
                "Dat was Hilgabend, was Kinnjes.",
                "De Storm de hult so dull \u2013",
                "grad as sonn hungrig Wulf so b\u00f6s,",
                "so iwrig fohrt he d\u00f6rch de Schnees',",
                "as ob he Murd un Dotslag bl\u00f6s'",
                "un allens fr\u00e4ten wull."
            ],
            [
                "De groten B\u00f6m de sch\u00fcddten sick \u2013",
                "dat g\u00fcng d\u00f6rch Bork un Bast.",
                "Dunn s\u00e4d de aller\u00f6llst oll Eek",
                "to ehr negst Nahwerbom, de B\u00f6k:",
                "\u00bbDu s\u00fchst denn rein so klamm un bleek,",
                "as ob du basten schast!"
            ],
            [
                "S\u00fch, neger s\u00fcnd't dreehunnert Johr,",
                "dor hadd wi grad sonn K\u00fcll;",
                "ick weet, dunn st\u00fcnnst du noch nich dor;",
                "dor was dat rein so kolt, f\u00f6rwohr \u2013",
                "as ob de Wold mit Hut un Hoor",
                "up eens verfreesen sch\u00fcll."
            ],
            [
                "Dat knallt, as wir dat grot Driwjagd,",
                "de Forst d\u00f6rch \u0153werall;",
                "dat was 'ne gor to slimme Nacht,",
                "de Frost de hadd sonn grausam Macht,",
                "de stiwsten B\u00f6m, ihr een dat dacht,",
                "de basten mit sonn Knall."
            ],
            [
                "Dunn st\u00fcnn de heel Nurdkant in F\u00fcr,",
                "as set dor de rod' Hahn",
                "hoch baben hoch up de oll Ir,",
                "as ob dat ut mit ehr nu wir,",
                "as sch\u00fcll s' de annern Stirn to Lihr",
                "in Schimp un Schann vergahn."
            ],
            [
                "As nahst dat wedder Fr\u00fchjohr w\u00fcrr,",
                "dor was dat Elenn grot;",
                "vun de oll B\u00f6m dor st\u00fcnn de dr\u00fcrr",
                "in Bork un Bast as dr\u00f6g as Sch\u00fcrr,",
                "verspakt de Telgens, m\u00f6r un snirr,",
                "un all dat Jungholt dot.\u00ab"
            ],
            [
                "Dannb\u00f6meken, Dannb\u00f6meken",
                "dat hadd dat af mit h\u00fcrt;",
                "dunn w\u00fcrr so angst em uppe St\u00e4r;",
                "as Hagel kolt, Istappens swer,",
                "as Metzers scharp vun haben her,",
                "so felen dal de W\u00fcrt."
            ],
            [
                "Dannb\u00f6meken! Dannb\u00f6meken!",
                "Un ihr dat Morrn noch ward,",
                "denn f\u00f6tt de kolle Dod di \u00fcm",
                "un treckt di Kron un Nadel kr\u00fcmm",
                "un ritt di an din W\u00f6ttel r\u00fcm",
                "un makt di stif un swart."
            ],
            [
                "Min arm oll l\u00fctt Dannb\u00f6meken!",
                "Wenn't Fr\u00fchjohr wedder k\u00fcmmt,",
                "denn wunnern sick, verwunnern sick",
                "Swin\u00e4gel, Has', Katteeker, Rick,",
                "wu dr\u00f6g du w\u00fcrrst un swart as Pick,",
                "wu nakt un wu verschr\u00fcmpt."
            ],
            [
                "Denn schugen, grugen sick v\u00f6r di",
                "din goden Fr\u00fcnn sick all \u2013",
                "Stiglitsch, Blagw\u00e4pstirt, Heister, Fink,",
                "Winvagel, Schacker, Dro\u00dfel, M\u00fcnk,",
                "samst Schnarr un Zipp un Roth\u00fcting,",
                "Kuckuck un Nachtigall."
            ],
            [
                "Denn fl\u00fcggt blot de oll N\u00e4genm\u00fcr",
                "ganz sachting nah di rup,",
                "sitt baben dor in eenschen furt,",
                "un ob den heelen Dag dat durt,",
                "un lurt un kickt un kickt un lurt",
                "de l\u00fctt Grotj\u00f6chings up."
            ],
            [
                "Denn slickt de Vo\u00df sick nah di ran,",
                "sacht, as de Deew dat don,",
                "un fangt dor still to kratzen an",
                "un gr\u00f6fft 'ne Kul, so flink he kann,",
                "un purrt dicht bi di, oll l\u00fctt Dann,",
                "sick in sin stahlen Hohn."
            ],
            [
                "Nahst pl\u00fcckt din Nadels sick de Wind",
                "un streugt se d\u00f6rche Wold \u2013",
                "as hadd se dinen Dod di g\u00fcnnt,",
                "kr\u00fcppt denn de Adder hen, de blinn',",
                "wu du so lang hest stahn, un s\u00fcnnt",
                "sick achter'n Poggenstohl."
            ],
            [
                "Min arm oll l\u00fctt Dannb\u00f6meken,",
                "un is dor gor keen Gnad?",
                "B\u00fcst noch so jung un smuck un sch\u00f6n,",
                "so orig b\u00fcst du antosehn,",
                "so drall un stur, so frisch un gr\u00f6n \u2013",
                "wu schad \u00fcm di, wu schad!"
            ],
            [
                "Dat's bitter, wenn een starben m\u00f6t,",
                "man, ach! wu hart, wu hart,",
                "wenn een so jung k\u00fcmmt vun sin F\u00f6t,",
                "wu't b\u00e4ten L\u00e4ben noch so s\u00f6t",
                "un vull dat Hart is, vull un heet",
                "un in sin G\u00fcck vernarrt."
            ],
            [
                "Dat's bitter, wenn een starben schall,",
                "un hadd he riklich hatt",
                "dat \u00d6ller, wu de W\u00f6ttels all",
                "verolmt s\u00fcnd un de Bom doch ball",
                "h\u00fct oder morrn vun s\u00fclst to Fall",
                "k\u00fcmmt, Stamm, Bork, Telg un Blatt."
            ],
            [
                "Un denn sonn bitterb\u00f6sen Dod!",
                "Du k\u00fcmmst, l\u00fctt Bom, mi v\u00f6r",
                "as sonn arm G\u00f6r, dat nakt un blot",
                "de Landstrat lank in Angst un Not",
                "sick sl\u00e4pt un gnagt an schimmlig Brot,",
                "wegjagt vun jede D\u00f6r;"
            ],
            [
                "as sonn l\u00fctt arm verlaten G\u00f6r,",
                "dat in de Afsid kr\u00fcppt,",
                "wil de oll b\u00f6s' Steefmoder ehr",
                "den Dod g\u00fcnnt un ehr girn toleer,",
                "wenn n\u00fcmms dat seg, dat Legst ander,",
                "dat een'n an't L\u00e4ben grippt."
            ],
            [
                "Min arm oll l\u00fctt Dannb\u00f6meken,",
                "un is dor gor keen Gnad?",
                "B\u00fcst noch so jung un smuck un sch\u00f6n,",
                "so orig b\u00fcst du antosehn,",
                "so drall un stur, so frisch un gr\u00f6n \u2013",
                "wu schad \u00fcm di, wu schad! \u2013"
            ],
            [
                "Dunn knarrt un gnurscht un quiekt de Snee;",
                "dunn kem de Holtwohr gahn \u2013",
                "sin Waterst\u00e4wel hoch an't Knee,",
                "sin dicken Flausch vun Kordure,",
                "sin Vo\u00dfklott \u0153wer't Uhr hadd he",
                "all will un woll andan."
            ],
            [
                "Grad lanke Schnees' dor kem he her",
                "nah den l\u00fctt Dannenbom,",
                "as ob he den sick s\u00f6ken der,",
                "un tr\u00f6ck sin'n Knickfang ute Scheer",
                "un b\u00f6gt halfw\u00e4gs sick dal un sner",
                "den Bom af Span un Spon."
            ],
            [
                "Afsch\u00fcdd he ute Kron em flink",
                "den Snee un Ruhrip dunn,",
                "upb\u00f6hr he sick dat smuck l\u00fctt Ding",
                "un lacht sick still vergn\u00f6gt un f\u00fcng",
                "v\u00f6r sick to fl\u00e4uten an un g\u00fcng",
                "dwas d\u00f6rch dat Holt dorvun. \u2013"
            ],
            [
                "Dor in de D\u00f6nsk wat's dat f\u00f6r'n Larm",
                "in dat oll J\u00e4gerhus?",
                "De grot Stuw is hell, blank un warm,",
                "de Holtwohr hett sin Fru in'n Arm,",
                "un grad as sonn will Immenswarm",
                "towt dor dat G\u00f6rengrus."
            ],
            [
                "Ruhklas hett klingt! Ruhklas hett klingt!",
                "Hurra! As K\u00fcselwind,",
                "wenn't w\u00e4dert, r\u00f6nnt, h\u00fcppt, danzt un springt,",
                "hallot, jucht, krischt dat, lacht un singt,",
                "wat mi he br\u00f6cht, wat di he bringt \u2013",
                "wu selig is sonn Kind!"
            ],
            [
                "Dor st\u00fcnn vull Staat Dannb\u00f6meken,",
                "as dr\u00f6g't sin Hochtitst\u00fcg,",
                "blank in sin Kron 'ne g\u00fcllen Fahn,",
                "mit siden B\u00e4nners angedan,",
                "un rod un g\u00e4l Wa\u00dfstapels stahn",
                "em hell up jede Twig."
            ],
            [
                "Wat dreggst f\u00f6r snacksches Awt, l\u00fctt Bom!",
                "Vun Appel, Backbeer, Plumm,",
                "vun Honnigkoken, grot un l\u00fctt,",
                "vun P\u00e4pern\u0153t, vun brun un witt,",
                "un Saffranp\u00f6ppings vull he sitt,",
                "un weck s\u00fcnd scheef un kr\u00fcmm."
            ],
            [
                "Nicks f\u00e4hlt dor, wat dor an sick h\u00fcrt,",
                "nich Knarr, Fl\u00e4ut un Trumpet,",
                "Popp, Kl\u0153terb\u00fc\u00df un St\u00e4kenpird,",
                "de Wag' nich, wu de Popp in f\u00fchrt,",
                "N\u0153tknacker, Trummel, P\u00f6tt un B\u00fcrt,",
                "nich Sabel un Musket."
            ],
            [
                "Dannb\u00f6meken, wat b\u00fcst du rik \u2013",
                "wat deist ehr all to god!",
                "Nich Fibel f\u00e4hlt, nich Bibel, kik,",
                "f\u00f6r Hans un Korl un f\u00f6r Marik;",
                "f\u00f6r Krischan un de krusk\u00f6ppt Fik",
                "de Tagel nich un Rod."
            ],
            [
                "De Holtwohr strek sin swarten Bort",
                "un strakt sin smuck l\u00fctt Fru:",
                "\u00bbMin Wihnachtsbom hett ok sin Ort,",
                "dor hett \u00fcns' Herrgott nicks an sport \u2013",
                "min Wihnachtsbom\u00ab, s\u00e4d he, \u00bbnich wohr?",
                "oll Ollsching, dat b\u00fcst du!\u00ab"
            ],
            [
                "Dunn kek se rupper nah ehrn Mann,",
                "ehr Og dat w\u00fcrr so grot,",
                "dat w\u00fcrr ehr vull bet an den Rand,",
                "l\u00f6p \u0153wer up ehr siden Band,",
                "se s\u00e4d keen Wurt, sin ruge Hand",
                "de dr\u00fcckt un k\u00fc\u00dft se blot. \u2013"
            ],
            [
                "Dat was Hilgabend, was Kinnjes;",
                "de Sto m de hult so dull,",
                "grad as sonn hungrig Wulf so b\u00f6s,",
                "so iwrig fohrt he d\u00f6rche Schnees',",
                "as ob he Murd un Dotslag bl\u00f6s'",
                "un allens fr\u00e4ten wull."
            ],
            [
                "Dat knallt, as wir dor grot Driwjagd,",
                "de Forst d\u00f6rch \u0153werall;",
                "dat was 'ne gor to b\u00f6se Nacht,",
                "de Frost de hadd sonn grausam Macht,",
                "de stiwsten B\u00f6m, wen hadd dat dacht,",
                "de basten mit sonn Knall."
            ],
            [
                "Man in dat oll l\u00fctt J\u00e4gerhus",
                "hadd n\u00fcmms nich dorup acht.",
                "Ruhklas hett klingt! Ruhklas hett klingt!",
                "Dat r\u00f6nnt un h\u00fcppt un danzt un springt,",
                "hallot, jucht, krischt un lacht un singt",
                "den Storm still, warm de Nacht."
            ],
            [
                "Dannb\u00f6ming dat st\u00fcnn still un sch\u00f6n,",
                "as Altorlichter stahn,",
                "so hell un blank un frisch un gr\u00f6n,",
                "as ob de Sommers\u00fcnn dor schen,",
                "de Vagel Nachtigall dor kem",
                "un f\u00fcng dor an to slahn."
            ],
            [
                "As freugten dor mit em as s\u00fcnst",
                "sin god' Fr\u00fcnn all nu sick,",
                "Stiglitsch, Blagw\u00e4pstirt, Heister, Fink,",
                "Winvagel, Schacker, Dro\u00dfel, M\u00fcnk",
                "un Schnarr un Zipp un Roth\u00fcting,",
                "Katteeker, Has' un Rick. \u2013"
            ],
            [
                "Du rusig Storm, du Winter hart,",
                "kamt ji man Arm in Arm,",
                "de een in Witt, de anner swart,",
                "un n\u00e4hmt juch hen man beid jug Part!",
                "Sonn rechtes, echtes Minschenhart,",
                "Dat blifft doch gr\u00f6n un warm."
            ],
            [
                "Un wat dor f\u00f6llt un sick verfarwt \u2013",
                "wat hett dat all f\u00f6r Not!",
                "Un wenn de heel oll Welt verdarwt \u2013",
                "wat! Meenst du, wat dat Hart mit starwt?",
                "Dat Hart hett ok den Himmel arwt,",
                "dat l\u00e4wt un blifft nich dot!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Dat's grad, as een dat dr\u00f6ppt",
        "text": [
            [
                "Een Johr is kort, een Johr is lang;",
                "f\u00f6r weck L\u00fcd, je dor l\u00f6ppt't,",
                "f\u00f6r anner humpelt't lahm un krank \u2013",
                "dat's grad, as een dat dr\u00f6ppt."
            ],
            [
                "De dor m\u00f6t slawen Nacht un Dag,",
                "wil dat de anner sl\u00f6ppt,",
                "to don nicks brukt un ok nich mag \u2013",
                "dat's grad, as een dat dr\u00f6ppt."
            ],
            [
                "Hans treckt sin Klott un makt sick kr\u00fcmm,",
                "wenn oll dumm Krischan r\u00f6ppt,",
                "un Hans hett lihrt wat \u2013 na, wur\u00fcm?",
                "Dat's grad, as een dat dr\u00f6ppt."
            ],
            [
                "Din ganze Forst sch\u00fctt rank un slank,",
                "min eenzigst Wid ward kr\u00f6ppt \u2013",
                "dor lett sick nicks bi don, seggt Pank,",
                "dat's grad, as een dat dr\u00f6ppt."
            ],
            [
                "De een de kriggt 'ne g\u00fcllen Kron,",
                "de anner de ward k\u00f6ppt,",
                "un deenten beid f\u00f6r't s\u00fclwig Lohn \u2013",
                "dat's grad, as een dat dr\u00f6ppt."
            ],
            [
                "Di bringt dat grote Lo\u00df de Jur",
                "in't Hus, wil mi he schr\u00f6ppt,",
                "du warst nu Graf un ick bliw Bur \u2013",
                "dat's grad, as een dat dr\u00f6ppt."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Olljohrsabend",
        "text": [
            [
                "Ball is de Wiser nu, de grot,",
                "up tw\u00f6lw all wedder hen,",
                "un is he't, is dat Olljohr dot,",
                "jung ward dat Nijohr denn."
            ],
            [
                "Wen weet, wat dor all v\u00f6r een'n liggt,",
                "ihr't wedder geiht to Enn;",
                "wu got dat mit een'n ward, wu slicht \u2013",
                "wen hadd v\u00f6rut dat kennt!"
            ],
            [
                "Dat heet, wen mit sin eegen Tehn,",
                "sin Slarp kopp\u0153wer smitt",
                "Slag tw\u00f6lw tonacht, de kann dat sehn,",
                "wu lang dat Hus em litt."
            ],
            [
                "Un wenn sin Schoh wist ute D\u00f6r'n,",
                "rut m\u00f6t he tok\u00fcm Johr;",
                "un wenn sin Hacken liggt nah v\u00f6rn,",
                "blifft he f\u00f6r't irst noch dor."
            ],
            [
                "Dat heet, wen an sonn Teeken gl\u00f6wt,",
                "wat de sin Teeken kriggt.",
                "Een niglich Frag is sacht verl\u00f6wt,",
                "wenn't achterher ok dr\u00fcggt."
            ],
            [
                "Dor seggt de Klock all an \u2013 Herr Je!",
                "Flink af de linke Schoh!",
                "De k\u00fcmmt vun't Hart \u2013 nu sleiht't! Een \u2013 twee \u2013",
                "dree \u2013 flink! Nu smit ick to!"
            ],
            [
                "Nu kik! Wat is mi dat? Nu b\u00fcn",
                "so klok ick as sonn Klas!",
                "De Schoh de wist nich rut nich rin,",
                "liggt bi den S\u00fcll f\u00f6rdwas."
            ],
            [
                "Na, kumm dat, as dat kamen schall,",
                "kumm glatt dat, kumm dat krus \u2013",
                "na, Gott sin S\u00e4gen \u0153werall",
                "in D\u00f6nsk, Sch\u00fcn, Kamer, Kaw un Stall",
                "f\u00f6r di, oll Schultenhus!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Prost Nijohr!",
        "text": [
            [
                "Dor singt jo vun den Morrnstirn wat",
                "dor vun de Landstrat her \u2013",
                "kik, Moder, is de Krendschol dat?",
                "Hans, mak dat Dur up ehr!",
                "Un wen \u00fcns h\u00fct Prost Nijohr! bringt",
                "un dorto sonn sch\u00f6n Leed \u00fcns singt,",
                "in Gottes Jesu Nam'",
                "is he mi hier willkam'."
            ],
            [
                "Na, Moder, gah man hen un hal",
                "ehr orig Brot un Speck",
                "un stell'n Kros mit Warmbier mal",
                "in't R\u00fchr ehr inne Eck,",
                "do ok'n b\u00e4ten Honnig mank \u2013",
                "de Snee liggt deep de Landstrat lank,",
                "de Jungs s\u00fcnd half verklamt,",
                "dat s\u00fcnd twee Mil se kam'."
            ],
            [
                "Lang \u0153werst irst den Sl\u0153tel her,",
                "den Sl\u0153tel to min Schapp!",
                "Ick meen, 'n Daler g\u00e4w wi ehr,",
                "een Markst\u00fcck wir to knapp.",
                "De Rogg de lohnt un stiggt in'n Pris'.",
                "S\u00fch, dorf\u00f6r b\u00fcn ick Schult, Lowis'!",
                "Dat weest du, Moder, jo \u2013",
                "wat sch\u00fcddst den Kopp du so?"
            ],
            [
                "Na, Jungs, nu halt eens orig ut,",
                "as wir'ck de Suprindent,",
                "recht ute Bost un vull un lut",
                "vun Anfang bet to Enn!",
                "Dat de Kalfakter Takt recht h\u00f6llt",
                "un n\u00fcmms nich ute Tonort f\u00f6llt,",
                "dat Moll mi nich versitt \u2013",
                "pa\u00dft up, ick s\u00fclm sing mit!"
            ],
            [
                "S\u00fch, dat hett orig woll mi dan,",
                "dat heet'ck mi noch'n Leed!",
                "Un as dat gahn schall, hett dat gahn \u2013",
                "man, Jungs, dat ji dat weet't",
                "un achter't Uhr juch schriwt, dat Moll",
                "dat gung noch nich so, as dat soll,",
                "ji tr\u00f6ckt to dull vun Ledder \u2013",
                "na, \u0153wer't Johr kamt wedder!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Adsch\u00fcs",
        "text": [
            [
                "Du hest mi so v\u00e4l Fr\u00fcndschaft dan",
                "un b\u00fcst nu so wit mit mi gahn",
                "d\u00f6rch Nacht un Dag un dick un d\u00fcnn,",
                "nu wi'ck di all, wat got is, g\u00fcnn'n \u2013",
                "ick segg di nu adsch\u00fcs!"
            ],
            [
                "Torecht heww ick wat Origs kl\u0153hnt,",
                "kann sin, tov\u00e4l ok vor di dr\u0153hnt;",
                "na, jede Vagel fl\u00e4ut't sin Leed,",
                "so as he nah sin'n Snabel heet \u2013",
                "ick segg di nu adsch\u00fcs!"
            ],
            [
                "Wi gahn nu all beid hier vuneen,",
                "wen weet, wat wi \u00fcns weddersehn,",
                "wen weet, wat du dat tweete Mal",
                "ok stiggst mit mi de Landstrat dal \u2013",
                "ick segg di nu adsch\u00fcs!"
            ],
            [
                "Wen weet, wat ick ok Order krieg",
                "un wider gah un wider stig;",
                "ick h\u00e4ng min'n Handstock an de Wand",
                "un sch\u00fcdd di, Broder, nu de Hand",
                "un segg di nu adsch\u00fcs!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "L'envoy",
        "text": [
            [
                "Dor t\u00fcht een d\u00fcster W\u00e4der up,",
                "s\u00fcdwest de H\u00e4ben glimmt!",
                "Dat l\u00fccht't un leit un dunnert dor,",
                "wenn dat man up nich k\u00fcmmt!",
                "Dor's Hagel in vun eegen Ort,",
                "de's blag un swor as Bli \u2013",
                "un wenn't so neg herannerfohrt,",
                "denn k\u00fcmmt dat up, ihr een sick wohrt,",
                "denn treckt't nich mihr v\u00f6rbi."
            ],
            [
                "Hell klingt dat vun dor \u00fcnnen her",
                "as Trummel un Trumpet",
                "un dr\u0153hnt, grad as Kanonen swer,",
                "as B\u00fc\u00df un as Musket.",
                "Na, man nich bang! Wat k\u00fcmmt, dat gellt!",
                "\u00dcns' oll Land M\u00e4kelb\u00f6rg",
                "geiht mi di, Landsmann, ok in't Feld",
                "un hett to rechte Tit sick stellt",
                "un sleiht mit Gott sick d\u00f6rch."
            ],
            [
                "In Rostock vor de Breede Strat,",
                "dor steiht'n hogen Steen,",
                "un up den Steen steiht een Soldat,",
                "un den kennt jidwereen;",
                "de was echt m\u00e4kelb\u00f6rger Blot,",
                "un de verst\u00fcnn den Kram,",
                "de h\u00fclp \u00fcns eens ut all \u00fcns' Not,",
                "dat's ewig schad, dat de is dot,",
                "un Bl\u00fccher is sin Nam."
            ],
            [
                "De hadd sick Anno d\u00fcrrteihn lihrt,",
                "as grad sonn W\u00e4der wir,",
                "een Wurt, dat's dusend Daler wirt,",
                "nee, mihr as Geld, v\u00e4l mihr!",
                "Dat Wurt, dat dunn he spraken hett,",
                "drew ball dat W\u00e4der furt \u2013",
                "een Hundsfott, wen dat je vergett",
                "un wen sick dor nich up verlett,",
                "un Fluschen heet dat Wurt!"
            ],
            [
                "Denn schenkt de leew Gott sacht noch mal",
                "dat, wat \u00fcns n\u00f6dig deiht,",
                "sonn rechten echten General,",
                "de ok sin'n Kram versteiht.",
                "Denn snall wi \u00fcns den Sabel an",
                "un str\u00f6p \u00fcns up de Brok,",
                "all wat de Plemp man b\u00f6hren kann,",
                "un k\u0153n' wi denn noch fluschen man,",
                "na, je denn fluscht dat ok!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Nahklapp",
        "text": [
            [
                "Nu heww se richtig Fr\u00e4den makt,",
                "un all schri'n nu hurra!",
                "Irst w\u00fcrr sick kratzt, nu ward sick strakt \u2013",
                "wen weet, wat nu k\u00fcmmt nah.",
                "Dat's jo sonn Ulenspeegelkram!",
                "Wu is dor de Verlat?",
                "Dat kann noch gor to snurrig kam',",
                "holl wi nu \u00fcns nich recht tosam",
                "un f\u00f6r't \u00dcnw\u00e4der prat."
            ],
            [
                "Un wat sonn rechten Schapskopp is,",
                "de pr\u0153telt nu irst recht",
                "un deit sin Mul up ganz gewi\u00df",
                "un schriggt: Heww'ck dat nich seggt!",
                "So m\u00fc\u00dft dat kam', as nu dat k\u00fcmmt \u2013",
                "nu ward't all wedder got,",
                "nu ward \u00fcns s\u00fclm keen Hoor nich kr\u00fcmmt,",
                "nu sehn wi all, wu sch\u00f6n dat stimmt",
                "vun'n Kopp bet up'n Fot."
            ],
            [
                "Man wen sin Ogen apen hett,",
                "de swiggt noch'n b\u00e4ten still,",
                "de k\u00f6fft vun s\u00fclm sick nich un lett",
                "verk\u00f6pen sick keen Brill. \u2013",
                "Wat is nu witt? Wat is nu swart?",
                "Un wat is nu recht los?",
                "Na, wenn de Vo\u00df irst huchlig ward",
                "un h\u00fcppt un h\u00e4welt mit sin'n Start,",
                "denn trugt em man \u2013 de Gos."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Fastelabendspredigt f\u00f6r Johann, de Nah Amerika Furt Will",
        "text": [
            [
                "Johann, blif hier \u2013 blif hier, Johann!",
                "Wat wist du in Amerika!",
                "Blif hier, wenn ick di raden kann;",
                "besinn di doch un denk eens nah!",
                "Du seggst, di h\u00f6lt nu keen Spann Pir,",
                "noch v\u00f6r de Aust denn schall dat furt:",
                "denn dat's doch hier all nicks nich mihr \u2013",
                "Amerika, dat is de Urt!"
            ],
            [
                "Du seggst, dat du hier racken m\u00f6st",
                "un slawen m\u00f6st, Johr in Johr ut \u2013",
                "dat in dat D\u00f6rp keen Pird du weest,",
                "sau lat noch ran, sau tidig rut;",
                "wat du ok in dei S\u00e4len liggst,",
                "di afmarachst un an di spannst \u2013",
                "wer weet, wennihr du H\u00fcsung kriggst,",
                "wer weet, wennihr du frigen kannst."
            ],
            [
                "Weet Gott, dat du dat suer hest!",
                "Dat is woll wohr, dat is woll wi\u00df;",
                "doch hest du ok dat Allerbest:",
                "Gesundheit, de von Isen is.",
                "Een ihrlich Blaut hest du dorbi,",
                "un ihrlich hett noch nie verdarwt \u2013",
                "un noch up eens verlat du di:",
                "dei G\u00e4us gaht allerw\u00e4gen barft."
            ],
            [
                "Un wer man will, un wer man mag,",
                "de sleiht sick ok bi uns noch d\u00f6rch,",
                "de k\u00fcmmt ok \u0153wer'n legsten Dag",
                "woll weg in oll Land M\u00e4kelb\u00f6rg;",
                "de brukt nich in de wide Welt",
                "un in dat Blag' irst rin tau gahn \u2013",
                "wenn he sin Sak man schicklich stellt,",
                "blifft up sin Been ok hier he stahn!"
            ],
            [
                "Un geiht't nich all sau, as dat schall",
                "un as du m\u00fcchst \u2013 k\u00fcmmt Tit, k\u00fcmmt Rat.",
                "Wer fast steiht, k\u00fcmmt nich licht tau Fall,",
                "un keen Aust kem noch v\u00f6r de Saat;",
                "un s\u00fchst du ok nich Stig noch Steg",
                "un weest nich mihr, ob h\u00fcl ob hott \u2013",
                "man drist grad tau! Dat is de Weg,",
                "denn k\u00fcmmt dat Gl\u00fcck, dor helpt di Gott."
            ],
            [
                "Denn k\u00fcmmt't oft b\u00e4ter, as du dacht,",
                "denn sleiht up eens di allens in,",
                "denn dreiht sick dat, denn treckst du sacht",
                "noch in den besten Katen rin;",
                "kriggst Stall un Goren, Gaus un Kauh,",
                "Fru, J\u00f6ren, Hohn un Hahn un Swin,",
                "b\u00fcst achterher vergn\u00f6gt dortau,",
                "kannst anners du vergn\u00f6gt man sin."
            ],
            [
                "Doch k\u00fcmmst du nah de anner Sit",
                "von dat graut Water, gl\u00f6w du man,",
                "dor helpt ok wider nicks as Flit,",
                "m\u00f6st du noch eens sau dull heran.",
                "Dor ward dat Smolt up't Brot ok gragt,",
                "wenn eener noch sau flitig pl\u00f6gt;",
                "dor is keen Minsch, de nah di fragt,",
                "\u00fcm di den l\u00fctten Finger r\u00f6gt."
            ],
            [
                "Dor rackt een jeder f\u00f6r sick s\u00fclst,",
                "un dor heet klauk, wer d\u00fcchtig l\u00fcggt",
                "un wer sick h\u0153gt, wenn up dat d\u00fcllst",
                "he di beschummelt un bedr\u00fcggt.",
                "Dor heet dat: Help di s\u00fclst un s\u00fch,",
                "wur d\u00f6rch du k\u00fcmmst un wur di't gl\u00fcckt!",
                "Wat schert un deit dat uns, wur di",
                "din St\u00e4wel knipt, din Schauh di dr\u00fcckt!"
            ],
            [
                "Dor is all mennig, meenigeen \u2013",
                "un keen Minsch h\u00fclp von alltausam' \u2013",
                "von Schauh un Kittel, Str\u00fcmp un Been",
                "un achter'n Tun tum Starben kam'.",
                "Un mennigeen de sitt noch dor,",
                "denkt Nacht un Dag nah Hus tor\u00fcgg,",
                "kem wedder \u0153wer't Water gor",
                "un gor tau girn \u2013 he kann man nich."
            ],
            [
                "Dat is, as wenn utwussen B\u00f6m",
                "man utgr\u00f6fft un \u00fcmplanten deit,",
                "de quint s\u00fclst in den besten Lehm,",
                "un hewwt se noch sau gaut s\u00fcnst bleuht;",
                "dat is, as wenn 'ne Stark man drifft",
                "von'n Dreesch herin in Wisch un Brok \u2013",
                "wenn se dor st\u00f6rt't un dot dor blifft,",
                "wat Wunner ok \u2013 wat Wunner ok!"
            ],
            [
                "Denn sittst viellicht, wer weet wur bald,",
                "du ok, verraden un verk\u00f6fft,",
                "in sonn amerikansche Wald,",
                "as v\u00f6r di v\u00e4l all s\u00e4ten hewwt \u2013",
                "un denkst, dat ick dat sau hier drap,",
                "dat is min Straf, viellicht min Dod;",
                "wuar\u00fcm wir ick ok sonn oll Schap",
                "un spr\u00fcng dei Hamels nah in'n Sot!"
            ],
            [
                "Denn denkst an din oll D\u00f6rp sau girn,",
                "wur oft du dor hest eggt un seiht,",
                "wat dor f\u00f6r sch\u00e4une K\u00e4uh doch wir'n \u2013",
                "un wat de Weit se woll all meiht?",
                "Un as du noch den dullen Hingst,",
                "den ble\u00dften, \u00fcnner Sadel redst \u2013",
                "un as du Mai noch halen g\u00fcngst",
                "un mit Marik noch danzen dedst;"
            ],
            [
                "un denkst, was dor ok v\u00e4l man schlicht",
                "un k\u00fcnn dor b\u00e4ter w\u00e4sen v\u00e4l",
                "un was de Arbeit ok nich licht \u2013",
                "man leg doch up'n warmen P\u0153hl.",
                "Du w\u00fc\u00dft doch dor, wuaran du wirst,",
                "dor was doch Rat, dor was doch H\u00fclp,",
                "dor kem doch Gotts Wurt noch tauirst",
                "un hadd doch jede Pott sin St\u00fclp."
            ],
            [
                "Un geihst du weg un dr\u00f6ppst dat gaut,",
                "as dat dor weck woll drapen m\u0153gt,",
                "denn isern Blaut un isern Maut",
                "de slahn den D\u00fcwel allerw\u00e4gt \u2013",
                "wat helpt dat all! Taufr\u00e4denheit",
                "de wa\u00dft nich West, de wa\u00dft nich Ost,",
                "de wa\u00dft, sau wit een Minsch ok geiht,",
                "doch narrns as in sin eegen Bost."
            ],
            [
                "Du seggst, wat h\u00f6llt di hier? Johann!",
                "Du wist nu nah Amerika \u2013",
                "kik doch din'n ollen Vader an!",
                "Fr\u00f6ggst nicks nah din oll Moder nah?",
                "Un wenn se ok nich Hoff un Veh,",
                "nich Wisch un Feld up di verarwt \u2013",
                "sonn oll L\u00fcd deit dat gor tau weh,",
                "wenn wit von ehren S\u0153hn se starwt."
            ],
            [
                "Dat \u00d6ller is all sau sau kolt;",
                "un hewwt sei ok ehr Ollendeel,",
                "dat is sau eensam, wenn man olt \u2013",
                "dat is nich half, dat is nich heel.",
                "Dei Knaken lahm, sau fack dei Arm',",
                "de Gicht de sitt in Hand un Tehn,",
                "di fr\u00fcst \u2013 un sittst du noch sau warm,",
                "du s\u00fchst \u2013 un kannst doch recht nich sehn."
            ],
            [
                "Dat is 'ne gor tau lege Tit \u2013",
                "doch ach! wur leg \u2013 doch ach! wur leg,",
                "wenn man een Kind hett, dat sau wit,",
                "wit weg von sin oll \u00d6llern t\u00f6g;",
                "sau wit \u2013 man s\u00fcht em nie nich mihr.",
                "Wur lang ward denn de Happen Brot!",
                "Sonn oll Mann w\u00fcnscht sick in de Ir',",
                "sonn oll Fru m\u00fccht woll, se wir dot."
            ],
            [
                "Keen Kinnskind sett't sick up sin Knee,",
                "keen Kinnskind sitt up ehren Schot;",
                "ehr Og ward \u00fcmmer fucht, wenn se",
                "man h\u00fcrt von Brut un Br\u00fcjam blot;",
                "se m\u00f6t an di denn denken glik,",
                "wen se di g\u00fcnnen deit as Fru:",
                "keen Dirn gef\u00f6llt ehr as Marik,",
                "de nehm di woll \u2013 doch wur b\u00fcst du?"
            ],
            [
                "Un wenn dat Fierabend wad",
                "un all L\u00fcd sitten v\u00f6r de D\u00f6r,",
                "denn s\u00fcnd ehr beid' de Ogen natt \u2013",
                "wer kl\u0153hnt mit em? Wer kl\u0153hnt mit ehr?",
                "Wer spreckt f\u00f6r se een gaudes Wurt,",
                "wenn't n\u00f6dig deit, mit rechte Schick?",
                "Ehr S\u0153hn, ehr eenzig S\u0153hn is furt,",
                "un n\u00fcmms nich s\u00fcnst de r\u00fcppelt sick."
            ],
            [
                "Un k\u00fcmmt de Dod tauletzt un nimmt",
                "se weg, denn is dat grad noch sau;",
                "wer sorgt denn f\u00f6r dat Sark? Wer k\u00fcmmt",
                "un dr\u00fcckt ehr sacht de Ogen tau?!",
                "Kik doch din'n ollen Vader an!",
                "Fr\u00f6ggst nicks nah din oll Moder nah?",
                "Nicks nah Marik? Blif hier, Johann!",
                "Wat wist du in Amerika!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "[De Knakenhauermeister Timm]",
        "text": [
            [
                "De Knakenhauermeister Timm",
                "de was sau klok grad as 'ne Imm,",
                "sau klok, Fl\u00e4uh k\u00fcnn he hosten h\u00fcr'n.",
                "He s\u00e4d, he hadd man sullt studiern,",
                "he hadd dat tum Senator br\u00f6cht",
                "un tum Professor von dat Recht.",
                "He kennt dat allens von de Akten,",
                "von de Komtehts un de Kuntrakten,",
                "Konkurs un Testaments un Pakten,",
                "von de Replik un de Duplik,",
                "dat seg he d\u00f6rch, dat w\u00fc\u00dft he glik.",
                "Ja ja, Herr Timm was gor tau klok,",
                "un in den Utschott set he ok,",
                "un all de Utschottb\u00f6rgers s\u00e4den:",
                "\u00bbJe Timm, den lat ji man tofr\u00e4den!",
                "Fustdick hett de't achter sin Uhren,",
                "de weet Bescheed, un em to buren,",
                "kann eener noch so fr\u00fch upstahn,",
                "Timm ward em doch een Knippschen slahn.\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Moder singt",
        "text": [
            [
                "Slap, Kinning, slap!",
                "Dor buten Wisch un Brok un B\u00e4k",
                "de liggen ok warm \u00fcnner Bedd un D\u00e4k",
                "un B\u00fcren blank un witt,",
                "bet dat de l\u00fctte Lewark k\u00fcmmt",
                "un Kiwits schriet un Immen s\u00fcmmt",
                "un bet de Fleeder sch\u00fctt."
            ],
            [
                "Slap, Kinning, slap!",
                "Dat's ganz gewi\u00df, dat, wenn du sl\u00f6ppst,",
                "in'n Drom du luter Engels dr\u00f6ppst,",
                "de mit di sp\u00e4lt un lacht,",
                "de Appels di un Plummen bringt",
                "un L\u00e4uschens weet, di v\u00f6r wat singt",
                "de heele, leewe Nacht."
            ],
            [
                "Slap, Kinning, slap!",
                "De s\u00f6ten Dr\u00f6m verfleegen flink,",
                "du armes, l\u00fcttes Minschending,",
                "wur bald s\u00fcnd de v\u00f6rbi!",
                "Denn singt di M\u00f6ding nicks mihr v\u00f6r",
                "un weegt di in, du s\u00f6tes J\u00f6r,",
                "un sitt un wakt bi di."
            ],
            [
                "Slap, Kinning, slap!",
                "Denn fleegt de Engels all to Hus",
                "un kamt nich mihr mit Blomenstru\u00df,",
                "mit L\u00e4uschen un Gesang.",
                "All fleegen furt se bet up een,",
                "de blifft, de lett di nich alleen",
                "din ganzes Laben lang."
            ],
            [
                "Slap, Kinning, slap!",
                "Ja, de h\u00f6lt ut un blifft di tru,",
                "bet dat an't Starben geihst eens du.",
                "Man deist, wat got em d\u00fccht \u2013",
                "wat he di rad't, is j\u00fcmmer recht,",
                "gl\u00f6w du man, wat din M\u00f6ding seggt.",
                "de nicks nich v\u00f6r di l\u00fcggt."
            ],
            [
                "Slap, Kinning, slap!",
                "Denn h\u00f6d di jo, dat is min Irnst,",
                "dat du em nie un nie vert\u00fcrnst,",
                "em jo to Willen b\u00fcst,",
                "dat he di ok nich noch verlett,",
                "as he all v\u00e4l verlaten hett,",
                "de dan ehr eegen L\u00fcst."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Adebor",
        "text": [
            [
                "Wat hest dor verloren",
                "hier achter in'n Goren?",
                "Dat is all so lat.",
                "De Mand de makt \u00e4ben",
                "dor \u00fcnnen an'n H\u00e4ben",
                "f\u00f6r de Nacht all sick prat."
            ],
            [
                "Dat is jo glik n\u00e4gen.",
                "To Wim is st\u00e4gen",
                "lang Hahn all un Hohn.",
                "Wat sn\u00fcckerst, wat slickst du?",
                "Wat lurst un wat kickst du?",
                "Wat hest hier to don?"
            ],
            [
                "Du peddst jo so sacht up,",
                "as wirst man bedacht up",
                "gef\u00e4hrliche Kn\u00e4p;",
                "as k\u00fcnn't di verdreeten,",
                "kreg wen dat to weeten",
                "un di dorbi dr\u00f6p."
            ],
            [
                "Lurst blot v\u00f6r de D\u00f6r uns,",
                "wenn wedder een J\u00f6r uns",
                "de leew' Gott todacht?",
                "S\u00fch, denn lat di raden",
                "un nimm di v\u00f6r Schaden,",
                "versteihst du, in acht!"
            ],
            [
                "Ob Swester ob Broder",
                "du bringst, bittst de Moder",
                "mi wedder in't Been,",
                "denn brukst nich to sorgen,",
                "denn smit ick di morgen",
                "an'n Kopp mit'n Steen."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Hinzefoehling",
        "text": [
            [
                "Hurrischen Hinzef\u0153hling,",
                "wat b\u00fcst du schier un glatt!",
                "Dor wa\u00dft woll sch\u00f6nen Klewer",
                "hier in de Koppel, wat?"
            ],
            [
                "Hurrischen Hinzef\u0153hling,",
                "wur dull sleihst achter ut,",
                "wat b\u00fcst so kr\u0153nsch un w\u00e4hlig!",
                "Du dr\u00f6ppst noch gor min Snut."
            ],
            [
                "Hurrischen Hinzef\u0153hling,",
                "du springst so dull un blind",
                "jo \u0153wer Schleet un Graben furt",
                "so lichting as de Wind."
            ],
            [
                "Hurrischen Hinzef\u0153hling,",
                "man sacht, wu bald, wu bald,",
                "s\u00fch, denn k\u00fcmmt Harwst un Winter,",
                "s\u00fch, denn warst up du stallt."
            ],
            [
                "Denn kamt se mit de \u00c4gen,",
                "denn kamens mit den Plog,",
                "mit Pitsch un Tom un S\u00e4len,",
                "denn warst du fram genog."
            ],
            [
                "Denn m\u00f6\u00dft du d\u00fcchtig slawen,",
                "denn gifft'n str\u00e4ken Fatt,",
                "denn kamen Gall un Schiebel,",
                "denn kamen Kropp un Spatt."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Hans Jochen, du min Hartblatt",
        "text": [
            [
                "Hans Jochen, du min Hartblatt,",
                "as ick tauirst di sehn,",
                "wur krus un swart was dunn din Hoor!",
                "Wur stramm st\u00fcnnst up de Been!"
            ],
            [
                "Denn ward nu all din Poll",
                "as S\u00fcnn so witt all ganz,",
                "un doch segg ick Gotts Lohn f\u00f6r di,",
                "o du min Hartblatt Hans."
            ],
            [
                "Hans Jochen, du min Hartblatt,",
                "wi stegen flink tosam'",
                "bargup, un v\u00e4le swore Dag",
                "s\u00fcnd \u0153wer beid uns kam'.",
                "Unnod gah wi dal doch,",
                "oll Mann un olle Fru,",
                "bet in de Ir' wi slap tosam',",
                "o du min Hartblatt, du."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Kinnjes",
        "text": [
            [
                "\u00bbWat schenkst du mi tum Kinnjes, Kathrin,",
                "wat schenkst du mi tum Kinnjes?\u00ab",
                "\u00bbBrun P\u00e4pern\u0153t un 'ne Buddel Win,",
                "'ne Mettwust un'n Pund Kes'.\u00ab"
            ],
            [
                "\u00bbWat sall ick mit Spis, wat sall ick mit Drank,",
                "mit Sur un S\u00f6t, Kathrin,",
                "un Speck un Brot? De maken krank,",
                "un dun man makt de Win.\u00ab"
            ],
            [
                "\u00bbDenn schenk'ck di'n Kittel von blages Dok,",
                "mit blanke s\u00fclwern Kn\u00f6p,",
                "un 'ne rode West un 'ne swarte Brok.",
                "Nu weet ick, wat ick di k\u00f6p!\u00ab"
            ],
            [
                "\u00bbWat do'ck mit all den blanken Staat?",
                "To v\u00e4l is't, rein to v\u00e4l.",
                "Min Kittels s\u00fcnd beid noch stif in de Naht,",
                "s\u00fcnd beid noch got un heel.\u00ab"
            ],
            [
                "\u00bbUn s\u00fcnd din Kittels beid noch got,",
                "denn weet ick woll, wat ick do;",
                "denn schenk'ck di min Fahlen samt de Stot,",
                "min Swin, min Kalf un de Koh.\u00ab"
            ],
            [
                "\u00bbBeholl du din Fahlen, beholl du din Kalf,",
                "din Kauh, din Stot un din Swin.",
                "Dat is nich heel un dat is nich half,",
                "ick heww jo keen'n Stall, Kathrin.\u00ab"
            ],
            [
                "\u00bbDenn schenk ick min Hus un Sch\u00fcn un Stall,",
                "min Wischen un Acker di,",
                "un wat dor an bimmelt un bammelt,",
                "de ganze B\u00f6dneri.\u00ab"
            ],
            [
                "\u00bbWat s\u00fcll ick mit din B\u00f6dnerst\u00e4r,",
                "wat s\u00fcll'ck dor woll mit don?",
                "Dor wir jo denn doch keen Fru in ehr,",
                "denn f\u00e4hlt ehr jo doch de Kron.\u00ab"
            ],
            [
                "\u00bbDenn weet ick nich, wat ick di schenken kann.\u00ab",
                "\u00bbWat wust dat nich weeten, Kathrin?",
                "Schenk tum Kinnjes di s\u00fclm mi man",
                "un beholl du all, wat din!\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Bruchst\u00fcck",
        "text": [
            [
                "Is gasch din Jop un Tinn din Knop",
                "un din Sch\u00f6rt ok man von Linn',",
                "doch so stur s\u00fchst du as 'ne Eddelfru,",
                "de stiggt nah den Kutschwag rin."
            ],
            [
                "Un kickst du nah mi un lachst di dorbi,",
                "denn hest dat an mi dan.",
                "S\u00fch, denn, je s\u00fch, denn m\u00fccht'ck furtstens hen",
                "mit di nah'n Preester gahn."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Olljohrsabend",
        "text": [
            [
                "Bald is de Wiser nu, de grot,",
                "up tw\u00f6lw all wedder hen,",
                "un is he't, is dat Olljohr dot,",
                "jung ward dat Nijohr denn."
            ],
            [
                "Een Johr is kort, een Johr is lang.",
                "F\u00f6r weck L\u00fcd, je, dor l\u00f6ppt't,",
                "f\u00f6r anner hinkt dat lahm un krank:",
                "dat's grad, as een dat dr\u00f6ppt."
            ],
            [
                "Mi l\u00f6p dat vun de Finger furt",
                "as vun de Spol dat Gorn.",
                "Wenn een'n to lang de Stunn nich durt,",
                "kann lang dat Johr noch wohrn."
            ],
            [
                "Unnod, ick weet noch, tr\u00f6ck ick to",
                "in'n Deenst verl\u00e4gen Gall'n.",
                "Ick g\u00fcng von min oll Moder so;",
                "wu k\u00fcnn't mi ok gefall'n?"
            ],
            [
                "Sonn arm Dirn, de keen'n Vader hett",
                "un narens nich hen s\u00fcnst weet,",
                "ach, wu ward dor nich r\u00fcm mit st\u00f6tt,",
                "wenn to fr\u00f6mm L\u00fcd se m\u00f6t!"
            ],
            [
                "Ick weet, mi st\u00fcnn in't Og 'ne Tran,",
                "as in dit Hus ick tred",
                "toirst, un m\u00fc\u00dft'ck morrn wedder gahn,",
                "ob'ck't nich mit Tranen ded?"
            ],
            [
                "Man doch, wen weet, wat v\u00f6r een'n liggt,",
                "wer hett v\u00f6rut dat kennt,",
                "wu got dat mit een'n ward, wu slicht \u2013",
                "ihr sonn Johr geiht to Enn!"
            ],
            [
                "Se seggt, wen mit sin eegen Teh'n",
                "sin'n Schoh kopp\u0153wer smitt",
                "Slag tw\u00f6lw tonacht, de kann dat sehn,",
                "wu lang dat Hus em litt."
            ],
            [
                "Un wenn de Schoh wist ut de D\u00f6r'n,",
                "rut m\u00f6t se noch dat Johr;",
                "un wenn de Hacken liggt nah v\u00f6rn,",
                "blifft se f\u00f6r't irst noch dor."
            ],
            [
                "Se seggt, wen an de Teeken gl\u00f6wt,",
                "ok richtig Antwurt kriggt.",
                "Een niglig Frag is sacht verl\u00f6wt,",
                "wenn't hinnerher ok dr\u00fcggt."
            ],
            [
                "Nu seggt de Wiser an \u2013 nu still!",
                "Flink af de linke Schoh!",
                "Nu sleiht de Klock, na, as Gott will \u2013",
                "een \u2013 twee \u2013! Nu smit ick to!"
            ],
            [
                "Nu kik! Wat is mi dat? Nu b\u00fcn",
                "so klok ick, as ick was!",
                "He wist nich rut, he wist nich rin,",
                "min Schoh liggt jo f\u00f6rdwas."
            ],
            [
                "Dat k\u00fcmmt doch, as dat kamen schall,",
                "k\u00fcmmt glatt dat, k\u00fcmmt dat krus \u2013",
                "Gotts Lohn un S\u00e4gen \u0153werall",
                "in D\u00f6nsk un Kamer, Sch\u00fcn un Stall",
                "f\u00f6r di, oll Schultenhus!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Afleggt St\u00e4wel",
        "text": [
            [
                "Un snackst du ok",
                "noch eens sau klok",
                "un snackst du kolt un heet,",
                "du d\u00f6ggst dor jo",
                "man doch nich to",
                "un makst mi doch nicks weet."
            ],
            [
                "Dat's ganz gewi\u00df,",
                "dat dor an wat is,",
                "dat's richtig mit juch twee.",
                "Dat's apenbor",
                "as Hasenspor",
                "up frischen, weeken Snee,"
            ],
            [
                "dat du mit ehr",
                "bi de Sch\u00fcnend\u00f6r",
                "in Schummern oft all stahn,",
                "dat ji tohop",
                "tau Danz un Kop",
                "an'n Kopslagmandag gahn."
            ],
            [
                "Dat se von di",
                "dat blanke, ni",
                "Gesangbauk Pingsten kreg",
                "leeg du man, Hans, 't,",
                "wenn du dat kannst,",
                "dat leeg man, Broder, leeg!"
            ],
            [
                "Man wua hett s' woll",
                "de afleggt oll",
                "Poor Kirlssmerst\u00e4wel her,",
                "de se dr\u00e4gen deit,",
                "wenn se Me\u00df upsleiht?",
                "Na, Hans, wer gew de ehr?"
            ],
            [
                "De kenn'ck as min.",
                "S\u00fch, dat s\u00fcnd din.",
                "Un weest du woll wor\u00fcm?",
                "S\u00fch, de een Hack, Hans,",
                "is scheef all ganz",
                "un vorn dei Snuten kr\u00fcmm."
            ],
            [
                "Von all de Knechts",
                "geiht keen een rechts",
                "den linken St\u00e4wel scheef,",
                "hett keen een, keen,",
                "sonn Sugeltehn,",
                "tauspitzt di as 'ne R\u00f6w!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Bruchst\u00fcck [1]",
        "text": [
            [
                "He hett mi dat andan;",
                "dat kem woll unverhofft.",
                "Weet Gott, he s\u00fcht nich eens nah mi",
                "un ick nah em so oft."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "De Eeksagers",
        "text": [
            [
                "De F\u00f6rster hett 'ne Eek afslahn;",
                "de Block liggt all up de B\u00fcck,",
                "un de beid oll Sagers stahn..."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Buleklas",
        "text": [
            [
                "\u00bbL\u00fctt Riking, l\u00fctt Riking, wat l\u00f6ppst du so dull?",
                "Wat is di, wat hest du, l\u00fctt Dirn?",
                "Dat is jo nich d\u00fcster, de Mand is jo vull,",
                "un ball dor l\u00fcchten de Stirn.",
                "Dat Brok d\u00f6rch, dat Mur lank, v\u00f6rbi dor de oll Wir,",
                "de B\u00e4k noch, denn b\u00fcst du to Hus.",
                "Du l\u00f6ppst jo, as l\u00f6p dor wen achter di her,",
                "as v\u00f6r den Kater de Mus!\u00ab"
            ],
            [
                "L\u00fctt Riking Spr\u00fcng den \u00d6wer hendal,",
                "den Fotstig hentlank d\u00f6rch dat Brok,",
                "as brennt dat hell F\u00fcr ehr \u00fcnner de Sahl,",
                "as fl\u00f6g \u00fcm den Kopp ehr de Rok..."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "[Nu sett't juch dal un h\u00fcrt nipp to]",
        "text": [
            [
                "Nu sett't juch dal un h\u00fcrt nipp to,",
                "ick will juch wat vertellen,",
                "un wat ich juch vertellen do,",
                "dat s\u00fcnd keen oll Kamellen."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "[Hanning set an'n Tun un flickt]",
        "text": [
            [
                "Hanning set an'n Tun un flickt",
                "Reester up sin Schoh,",
                "Lischen mit ehr Kn\u00fctt de kickt",
                "Hanning flitig to."
            ],
            [
                "Hanning s\u00e4d to Lischen: \u00bbKik,",
                "Lischen, weest du dat?",
                "Fri du mi! Denn k\u00fcmmst du glik",
                "weg... von de Strat."
            ],
            [
                "Hunnert Daler heww ick all",
                "in min Strumpschacht bunn',",
                "un sonn Katen un sonn Stall",
                "de is ball nog funn'."
            ],
            [
                "Wenn so klok as ick du b\u00fcst,",
                "smit wi unsen Kram,",
                "un wenn du wist,",
                "uppe St\u00e4d tosam.\u00ab"
            ],
            [
                "Lischen kek dunn up de Kn\u00fctt,",
                "up 'ne Masch, de full,",
                "un dat Blot, dat Blot dat sch\u00fctt",
                "in den Kopp ehr dull."
            ],
            [
                "\u00bbHunnert is to wenig, Hans,",
                "dusend is nich v\u00e4l.",
                "Wenn du mi man liden kannst,",
                "is dat all glik v\u00e4l."
            ],
            [
                "Denn eens lurrer Wehdag eens,",
                "denn eens lurrer Freud,",
                "heww wi Geld un heww wi keen,",
                "heww wi uns doch beid."
            ],
            [
                "Denn eens dr\u00f6g un denn eens natt,",
                "kam dat, as dat k\u00fcmmt,",
                "denn eens krus un denn eens glatt,",
                "grad as sonn Poor Str\u00fcmp.\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "[Ick heww een'n narschen Bursen kennt]",
        "text": [
            [
                "Ick heww een'n narschen Bursen kennt,",
                "Fl\u00e4uh k\u00fcnn de hosten h\u00fcrn;",
                "de Fisch hett he in'n Dik dotbrennt",
                "un f\u00fcng s' mit Mettensn\u00fcrn."
            ],
            [
                "Un as sin Hoff in F\u00fcer stahn,",
                "hett he dat flink mit Speck utdan",
                "un Winters in sin'n Aben",
                "staats Holt Isklanners schaben."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "[Dat s\u00fcnd de Wile-G\u00f6schen]",
        "text": [
            [
                "Dat s\u00fcnd de Wile-G\u00f6schen,",
                "de hewwt all rode H\u00f6schen,",
                "grag Kittels an un witte Jop,",
                "de praten di wat Sch\u00f6ns tohop."
            ],
            [
                "Ehr Schnabels s\u00fcnd Trumpeten,",
                "dor don se all mit st\u00f6ten.",
                "Se snatern all in eenschen f\u00fcrt",
                "un hewwt een grausam grotes Wurt.",
                "Se kawweln sick un schelln.",
                "Wen schall dat meist woll gelln..."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Bornh\u00f6vd",
        "text": [
            [
                "Dat was v\u00f6r D\u00fcppel an de Schant,",
                "dor strek den Bort sick uns' Serschant",
                "un s\u00e4d: \u00bbNu kikt eens, L\u00fcd,",
                "Dor stickt oll Hannemann",
                "v\u00f6r Nacht sick all sin Lichters an.\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "De Drom",
        "text": [
            [
                "De Paster Schult vun Snickelsnuckel",
                "de was grad as sonn Swin so smuck,",
                "he hadd'n Puckel uppen Puckel",
                "un stameln ded he as'n Buck.",
                "Sin Pr\u00e4digt wu\u00df he as'n Stacker",
                "un sch\u00f6t koppheister d\u00f6rch sin R\u00e4d';",
                "man in Gottswurt was he'n Racker",
                "un d\u00fccht sick mihr, as Luther ded."
            ],
            [
                "He was dor heel un gor nah andan,",
                "wen em nich ihrt, wen he nich m\u00f6cht,",
                "den hadd he girn in Bu\u00df un Bann dan",
                "un em dat Abendmahl verseggt,",
                "den hadd he girn turn Kak verdunnert,",
                "as Hexenmeister glik verbrennt,",
                "wir dat man noch dat oll Johrhunnert,",
                "hadd he man d\u00f6rft, hadd he man k\u00fcnnt."
            ],
            [
                "(He was sonn rechten Heukendr\u00e4ger,",
                "butwennig witt un blank un glatt,",
                "nah \u00fcnnen groff, nah baben s\u00f6t.)",
                "He was'n Macker von de Framen,",
                "as Sirup s\u00f6t bi v\u00f6rn\u00e4hm L\u00fcr,",
                "uns' Herrgott un sin'n S\u0153hn sin Namen",
                "de was em dor as Kaff so d\u00fcr.",
                "Bi v\u00f6rn\u00e4hm Volk dor makt he krumm sick",
                "un gaff de Sak ehr rechten Klemm,",
                "\u0153wer mit den D\u00fcwel smet he \u00fcm sick",
                "bi all de Minschen \u00fcnner em."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Gerichtsdag",
        "text": [
            [
                "Von wen ick't heww, dat segg'ck nich nah",
                "dat Kind, mit dat ick gah.",
                "Ji spiet vor mi as v\u00f6r'ne Hur;",
                "wat seggt ji Slimms mi nah?"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Polterabendgedicht",
        "text": [
            [
                "Nee, wenn een nah Berlin hen m\u00f6t",
                "dor achter ut Land M\u00e4kelb\u00f6rg",
                "un dat gor up sin eegen F\u00f6t,",
                "wat w\u00f6hlt een denn f\u00f6r Sand doch d\u00f6rch!",
                "Nee, wat mi dat f\u00f6r Sweet hett kost't!",
                "Tok\u00fcnftig f\u00fchr ick mit de Post.",
                "Denn up de dumm oll Iserbahn",
                "dor kann'ck mi gor nich to verstahn."
            ],
            [
                "Na Gott si Dank! nu b\u00fcn ick dor",
                "un, meen ick ok, to rechter Tit.",
                "Denn pultert ward doch h\u00fct, nich wohr?",
                "Un morrn, nich wohr? denn ward irst frigt.",
                "H\u00fct s\u00fcnd wi noch Mamsell, l\u00fctt Brut,",
                "man morrn denn s\u00fcht dat anners ut,",
                "denn ward se jo 'ne l\u00fctt Madam;",
                "denn is dat all'n annern Kram."
            ],
            [
                "Dat Nest is doch all farrig makt",
                "recht n\u00fcdlich all un warm un still,",
                "wu Mann un Fru sick girn in strakt",
                "un in de Eck sitt Arm in Arm,",
                "un all doch, wat to Hochtit h\u00fcrt,",
                "P\u00f6tt, K\u00e4tel, Schapens, Pann un B\u00fcrt,",
                "Schapp, Stohl un Disch un Bedd un Weeg,",
                "as sick dat h\u00fcrt, all in de Reeg."
            ],
            [
                "Na, na, dat reegt von s\u00fclst sick all.",
                "Dat Gl\u00fcck dat blifft, de Leew de gifft.",
                "Man wenn sick dat nich \u00e4nnern schall,",
                "is't Best, wenn't unverropen blifft.",
                "De Leew hett Brut un Br\u00fcjam jo,",
                "man dor h\u00fcrt, weet ji, mihr noch to,",
                "un dat, dat heww ick ut juch s\u00f6cht",
                "un in de Kiep hier mit juch br\u00f6cht."
            ],
            [
                "Dat's Solt un Brot. \u2013 Dat leewe Brot",
                "dat m\u00f6t toirst in't Hus herin.",
                "Denn Not dat is de Leew ehr Dod,",
                "un wenn se s\u00fcnst ok hexen k\u00fcnn.",
                "Man trurig is dat Brot ahn Solt,",
                "un w\u00fcrrt ji hunnert Johr ok olt.",
                "Man dumm is, wen dat nich versteiht",
                "un sick dat s\u00fclst versolten deit."
            ],
            [
                "Na, smuck l\u00fctt Brut, warr man nich rot!",
                "Dat helpt nich, un wat k\u00fcmmt, dat gellt,",
                "un wat in't Blot liggt, liggt in't Blot,",
                "dat geiht nich anners in de Welt,",
                "sit Adam up Eva ehr Geheet",
                "so n\u00fcrig in den Appel bet.",
                "Un kik, ut twee, dor warrn sacht dree,",
                "dat is dat Hochtitsabc."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Bruchst\u00fcck [2]",
        "text": [
            [
                "\u00bbDenn ward he dat Upstahn woll lihrn.\u00ab",
                "\u00bbJe, dor ward se sick sch\u00f6n an kihrn!",
                "Wenn he ok upstahn will Klock dree,",
                "denn is se lang all up v\u00f6r twee,",
                "un wu he h\u00fct toirst henk\u00fcmmt,",
                "was se all gistern ganz bestimmt.",
                "Ick kenn ehr jo von l\u00fctt up an",
                "un weit jo, wat se leisten kann.",
                "Nee, Stine, nee, du kannst mi gl\u00f6wen,",
                "se treckt em sick; he schall woll t\u00f6wen.",
                "\u00dcns' Lotting sick geh\u00fcrig trecken!",
                "Je, dor w\u00fcrr he in't Nettel leggen.\u00ab",
                "\u00bbHerr Je, Karlin, mak mi nich bang!\u00ab",
                "\u00bbNa, Stine, sorg di man nich lang.",
                "Ick weit'n Weg, wu he ehr treckt.",
                "Kik, wenn he, wat sin Og verspreckt,",
                "ok richtig h\u00f6llt \u2013 een Mann een Wurt \u2013",
                "un dat ehr ganzes L\u00e4ben durt;",
                "wenn he ehr ganzes Recht ehr g\u00fcnnt,",
                "sick nich in anner Ogen s\u00fcnnt",
                "un nie nich as sonn Kullerhahn",
                "upprusten deit, denn mag dat gahn.",
                "Wenn b\u00e4ter he s' as Gaut un Geld",
                "un h\u00f6ger as sin Wapen h\u00f6llt;",
                "mit een Wurt, wenn he klauk dat makt",
                "un ehr taurecht sick kost un strakt,",
                "denn geiht se, denk du an min W\u00fcr!",
                "f\u00f6r em un mit em d\u00f6rch dat F\u00fcr.",
                "Denn kriggt he dat bi ehr so gaut,",
                "as set he Abraham in Schot.\u00ab",
                "\u00bbNa, denn so m\u00fccht ick em woll raden:",
                "Mak jo din Gl\u00fcck nich to din'n Schaden!\u00ab",
                "\u00bbUn ick m\u00f6t uns' l\u00fctt Lotting seggen:",
                "Treck du em, denn ward he di trecken.\u00ab",
                "\u00bbDin Junker kriggt ehr eenmal nu.",
                "Ick \u0153werst meen, 'ne rechte Fru",
                "de lett sick nich mit F\u00f6ten pedden",
                "un up keen slichtes Laken bedden.",
                "Un f\u00f6r den Mann dor h\u00fcrt se sick",
                "grad so as f\u00f6r de Sei\u00df de Strick.",
                "Dor makt se blank un scharp em recht,",
                "dat f\u00f6r de Aust he richtig d\u00f6cht",
                "un sch\u00f6nes Kurn dorvon ok dreggt.\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Vader Arndt",
        "text": [
            [
                "Oll Vader Arndt, du oll d\u00fctsch Blot,",
                "h\u00fct warst du n\u00e4gentig Johr!",
                "Wat lett din slohwitt Poll di got,",
                "wat is din \u00d6ller ror!"
            ],
            [
                "Dor liggt sonn kloren Fr\u00fchjohrsschin",
                "\u00fcm Ogen di un Bran.",
                "Sonn blank Kron dreggst, keen K\u00f6nig sin",
                "kann neben din bestahn."
            ],
            [
                "Den Ihrenkranz un Austkranz hett",
                "\u00fcns' leewe Herrgott jo",
                "up dine breede Stirn di sett't,",
                "un dorvon l\u00fccht't se so."
            ],
            [
                "De l\u00fccht't as Eddelsteen un Gold",
                "hen d\u00f6rch ganz D\u00fctschland h\u00fct.",
                "Glik got, wat Landsmann, jung un olt,",
                "de freugt sick, de dat s\u00fcht."
            ],
            [
                "Glik v\u00e4l, ob He\u00df een odder Preu\u00df,",
                "ob ut dat baiersch Land,",
                "ob ut't Hannoversch odder Reu\u00df",
                "un vun de ditmarsch Kant,"
            ],
            [
                "glik v\u00e4l, ob ut Land M\u00e4kelb\u00f6rg,",
                "...",
                "dat heel oll D\u00fctschland d\u00f6rch un d\u00f6rch",
                "dat freugt sick h\u00fct mit di."
            ],
            [
                "Wi weet' dat woll jo l\u00fctt un grot",
                "un in de Schol dat Kind,",
                "wi weet' dat alltosam recht got,",
                "wat wi di sch\u00fcllig s\u00fcnd;"
            ],
            [
                "in Storm un an dat Spill,",
                "wua du to \u00fcns hest stahn, oll Mann,",
                "mit Bl\u00fccher un mit Schill,",
                "wua du in'n Storm hest stahn."
            ],
            [
                "Dat W\u00e4der dat was rusig slimm,",
                "de Blitz sl\u00f6g v\u00f6r di dal,",
                "di \u0153werst sl\u00f6g de Slag nich kr\u00fcmm;",
                "fast st\u00fcnnst du as een Pahl."
            ],
            [
                "V\u00e4l stiwe Kirls smet \u00fcm un \u00fcm",
                "dat W\u00e4der, sl\u00f6g dat dal;",
                "di \u0153werst sl\u00f6g keen Slag nich kr\u00fcmm,",
                "fast st\u00fcnnst du as een Pahl."
            ],
            [
                "Fast st\u00fcnnst du dor in Rat un Dat,",
                "de rechte Mann wast du.",
                "Din Wurt dat was de rechte Dat;",
                "din Aust des \u00fchst du nu."
            ],
            [
                "Din Aust is Leew \u2013 sonn Leew, oll Mann,",
                "d\u00f6rch alle Tok\u00fcnft furt,",
                "sonn Leew, de Gold nich k\u00f6pen kann",
                "un keen Kommandowurt;"
            ],
            [
                "sonn Dank, de heel sin Hart hengifft,",
                "solang din Volk kann stahn,",
                "sonn Dank, de noch lebendig blifft,",
                "wenn du all lang vergahn!"
            ],
            [
                "Oll Vader Arndt, du d\u00fctsch oll Blot,",
                "h\u00fct warst du n\u00e4gentig Johr!",
                "Wat lett din slohwitt Poll di got,",
                "wat is din \u00d6ller ror,"
            ],
            [
                "een Eddelsteen, gefat't in Leew,",
                "dat een'n dat Hart sick lacht!",
                "Un Gott, de n\u00e4gentig Johr di gew,",
                "makt vull dat Hunnert sacht."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Vagel Grip",
        "text": [
            [
                "Oll Rostock \u2013 min oll Vaderstadt!",
                "Ick heww di gor to leef,",
                "so leef, f\u00f6rwohr! \u2013 ick weet nich, wat",
                "ick \u00fcm di let un gew.",
                "Ick b\u00fcn nu mennig Johr all f\u00fcrt,",
                "'n b\u00e4ten all verspakt,",
                "man Rostock, dat's sonn eegen Wurt,",
                "dat frisch mi wedder makt."
            ],
            [
                "Ick ded min Tit mi orig \u00fcm,",
                "wu dat woll b\u00e4ter wir;",
                "nah Ost un Westen kern ick r\u00fcm,",
                "an dusend Mil un mihr;",
                "nipp kek ick to, doch f\u00fcnn ick ball",
                "dat slichter, as ick dr\u00f6mt:",
                "Vun v\u00f6rrn dor was dat muert all,",
                "man achter was dat kleemt."
            ],
            [
                "Dat Allerbest \u2013 dat Allerbest,",
                "dat in de Fr\u00f6mm' ick seg,",
                "een smuck l\u00fctt Fohrt\u00fcg is dat west,",
                "dat dor v\u00f6r Anker leg;",
                "noch lang h\u00f6ll dat keen hunnert Last,",
                "man wat mi denn so freugt \u2013",
                "dat was, dat vun sin b\u0153welst Mast",
                "de Vagel Grip hett weigt."
            ],
            [
                "Dat was de Bucht vun Halifax,",
                "all Sch\u00e4p in S\u00fcnndagsstaat;",
                "dor weigten hunnert Junionjacks,",
                "Dannbrogs un Hanseat,",
                "hollandsch un fransche Trikulur,",
                "de Yanki Stirn un Strip \u2013",
                "man keen so flott un keen so stur",
                "as du, oll Vagel Grip!"
            ],
            [
                "Ick kek un st\u00fcnn un st\u00fcnn un kek",
                "un hadd un kreg nich nog;",
                "dat w\u00fcrr mi \u00fcm dat Hart so week,",
                "un natt w\u00fcrr mi dat Og.",
                "Mi d\u00fccht, as prait de Vagel dor",
                "mi an in eenschen furt:",
                "\u00bbKumm!, f\u00f6r de Warnow s\u00fcnd wi klor,",
                "kumm furtst man mit an Burd!"
            ],
            [
                "St\u00fcr s\u00fcdlich du un nurdlich Kant,",
                "wuhen de Wind grad bl\u00f6\u00dft \u2013",
                "Peil du di jede Purt un Strand",
                "de Ros' r\u00fcnd, Ost un West \u2013",
                "st\u00e4k du din Kabels ut all beid,",
                "din stiw Nikastel-K\u00e4d \u2013",
                "to Hus is doch de beste Reid,",
                "de s\u00e4kerst Ankerst\u00e4d!\u00ab"
            ],
            [
                "Ick hei\u00df di an min Gaffel hier",
                "h\u00fct up, oll Vagel Grip!",
                "Mit di, oll ihrlich Flagg, dor st\u00fcr",
                "min Bok ick as sonn Schipp.",
                "Is't ok keen groten Urlogsmann",
                "un ok man ring sin Fracht \u2013",
                "een s\u00fcht sick doch dat Got eens an,",
                "finnt, wat een s\u00f6cht grad, sacht."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "L\u00fcnk un G\u00e4lg\u00f6sch",
        "text": [
            [
                "Jung, smit mi nich mit Steen un Str\u00fcnk",
                "hier v\u00f6r min Sch\u00fcnd\u00f6r up de L\u00fcnk",
                "un up de l\u00fctt G\u00e4lg\u00f6sch!",
                "Wat du f\u00f6r'n ollen Racker b\u00fcst!",
                "S\u00fchst nich, wat de arm V\u0153gel fr\u00fcst?",
                "De s\u00fcnd ok Blot un Fleesch."
            ],
            [
                "Du hest to Hus de Sch\u00f6ttels vull,",
                "du frettst Dag in Dag ut f\u00f6r dull",
                "un premst di vull din Mag' \u2013",
                "G\u00e4lg\u00f6sch un L\u00fcnk, wat hungert de!",
                "Ehr Disch liggt \u00fcnner Is un Snee,",
                "dat geiht ehr gor to schrag."
            ],
            [
                "Ehr Tit is hart, ehr Winter d\u00fcr,",
                "dat geiht ehr as de Pracherl\u00fcr,",
                "glik vunne Hand to M\u00fcnd.",
                "Un wenn een Weitkurn vun de D\u00e4l",
                "ok rut eens fl\u00fcggt, dat is nich v\u00e4l,",
                "un dat is girn ehr g\u00fcnnt."
            ],
            [
                "Kumm herl Da, nimm di\u00df Hand vull Ohr'n",
                "un dr\u00e4g s' ehr achter in'n Gor'n",
                "un w\u00e4s doch eenmal klok!",
                "Dat is 'ne slichte Wirtschaft man,",
                "de K\u00e4uh un Schap d\u00f6rchfodern kann",
                "un nich ehr L\u00fcnkens ok."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "In Mandschin",
        "text": [
            [
                "Dal ute Dak de Mand dor kickt,",
                "as 'ne Dirn \u0153wer'n Tun, de sick grint,",
                "ehr Hochtitslinn' uppe Bleek hett prickt",
                "un ehr Hemm' tw\u00e4lt uppe Lin."
            ],
            [
                "Dat D\u00f6rp liggt still up de witte Plan",
                "as Farken int Kr\u00fcmmstroh,",
                "un ded dor kreigen nich een Hahn,",
                "denn w\u00fc\u00dft keen Minsch dat jo."
            ],
            [
                "Un g\u00fcng dor nich noch r\u00fcnd 'ne L\u00fccht,",
                "bi't Vehhus lank de D\u00e4mm,",
                "hadd Fadenholt de Hoff mi d\u00fccht",
                "un de Katens utrad't St\u00e4mm."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Sneedr\u00e4wel",
        "text": [
            [
                "Hei! st\u00f6rmt vun de nurdlich Kant",
                "dat in'n K\u00fcsel her!",
                "Hei! de Snee de t\u00f6rmt 'ne Schant",
                "dwas dor v\u00f6r de Katenwand \u2013",
                "dat's 'ne wille G\u00e4r."
            ],
            [
                "Rein as ob de Winter dun",
                "dor koppheister sch\u00f6t",
                "\u0153wer Stock un \u0153wer Tun \u2013",
                "allens sleiht he blag un brun,",
                "k\u00fcmmt wat inne M\u00f6t."
            ],
            [
                "Hei! he gr\u0153lt, un dat ger\u00f6tt",
                "em so s\u00f6t un fin,",
                "as de Vagel singt he nett,",
                "de den Burn de Kalwer frett",
                "un ahn Solt de Swin."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "H\u00e4ktpoppen",
        "text": [
            [
                "De See de dreggt noch Pir un Wag,",
                "dat Is hett lang nog stahn \u2013",
                "de H\u00e4kt de bitt, dat is keen Frag,",
                "nu will wi poppen gahn.",
                "De Fischer wir dor gistern noch",
                "mit Sl\u00e4den, Wad un Winn,",
                "he ded'n bandig Brassentog \u2013",
                "nu weet wi doch,",
                "wat dor noch Waken s\u00fcnd."
            ],
            [
                "Snid man de Wipens nich to dick",
                "un snid s' ok nich to lang,",
                "giff ok de Snur ehr rechte Schick",
                "un winn s' ok nich to rank!",
                "St\u00e4k mi den Pl\u00f6tz ok jo recht fast",
                "dwas up den Haken up,",
                "dat nich de H\u00e4kt gl\u00f6wt, wi heww' spa\u00dft!",
                "Man got uppa\u00dft!",
                "Bitt he, treck wi em rup."
            ],
            [
                "S\u00fch, dor f\u00f6llt all een Wipen \u00fcm",
                "un tr\u00fcndelt in dat Lock;",
                "wu flink de Snur sick dreigt r\u00fcnd \u00fcm \u2013",
                "du steihst ok as sonn Block!",
                "Treck an! He sitt \u2013 flink an; he sitt \u2013",
                "to slapp nich, nich to straff!",
                "Dat he de Snur intwei nich ritt,",
                "nich af se bitt",
                "un sett't sick uppen Draff!"
            ],
            [
                "Dat m\u00f6t een forschen Bengel sin,",
                "den krieg wi so nich fat't,",
                "wenn wi em so sin eegen Pin",
                "nich af sick spaddeln lat't.",
                "So, nu is't Tit, nu hal wi'n ran,",
                "ick kenn sin Ort un Wis';",
                "he's fack, ick s\u00fclm fat em an!",
                "S\u00fch, dat wir dan \u2013",
                "dor liggt he all up't Is!"
            ],
            [
                "Is dat een Kirl! Wen hett nu recht?",
                "Kann sin, dat'n Punter n\u00e4g'n",
                "v\u00f6r't Og he uppen D\u00e4sen weggt.",
                "Wat ward sick Moder h\u0153g'n!",
                "Dat is noch eens'n sch\u00f6n Middagbrot,",
                "to T\u00fcffken un brun R\u00f6w",
                "smeckt, Krischan, dat gef\u00e4hrlich got \u2013",
                "du nimmst to Not",
                "sacht morrn mit \u00fcns f\u00f6rleef?"
            ],
            [
                "Nu h\u00fcr eens, wu dat Water st\u00f6tt,",
                "klunkt, r\u0153telt, rummeln deit,",
                "as wenn de See sin D\u00e4k anf\u00f6tt",
                "un mit de Fust ansleiht!",
                "Wat dat dor \u00fcnnen runscht un knallt,",
                "knackt, ballert un maracht!",
                "Nu krieg wi sacht D\u00e4uw\u00e4der ball,",
                "de Mand hett all",
                "sick wesselt gistern nacht."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "D\u00e4uw\u00e4der",
        "text": [
            [
                "T\u00f6w, Winter, t\u00f6w, du Brummbor!",
                "Wat makst uns all f\u00f6r Last!",
                "T\u00f6w man, nu is din Tit glik \u00fcm,",
                "oll Gnatzkopp, Wr\u0153gelknast!",
                "Du hest \u00fcns dull noch sch\u00e4welt,",
                "so dull een sch\u00e4weln kann;",
                "un wenn du di ok noch so sparrst",
                "un girn uns wider sch\u00e4welt haddst,",
                "nu m\u00f6st an't Metzer ran!"
            ],
            [
                "Du s\u00fchst all gor to geestlich,",
                "to grag all ut un gr\u00f6n,",
                "du haddst sacht girn'n Hamel hatt,",
                "'n Hamel mit fif Been?",
                "Man so fett fiedelt Lux nich \u2013",
                "din Recht kriggst, s\u00fcs keen Spir;",
                "den Swanz di achter't Uhr afsnir'n,",
                "dat m\u00fcchst du, gl\u00f6w ick, gor to girn \u2013",
                "ja, wenn de S\u00fcnn nich wir!"
            ],
            [
                "De steiht nu wedder tidig up,",
                "un lat geiht se to R\u00fcst;",
                "se kihrt sick an din'n Iwer nich,",
                "kihrt sick nich an din L\u00fcst;",
                "se hett di an din'n Poll nu fat't",
                "un pl\u00fcckt di ut din'n Bort;",
                "se f\u00f6tt di an din blag oll Snut",
                "un ritt din grisen Hoor di ut,",
                "bet dat du dot di rort!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Stutenollsch",
        "text": [
            [
                "Dat Farken, dat was meist verklamt",
                "un tillf\u00f6t't uppe Kaw;",
                "Schultmoder is \u0153werto noch kam'",
                "un hett't flink in ehr Plat upnam'",
                "un l\u00e4d't inne Weeg bi'n Aw."
            ],
            [
                "Dor hett se't mit'n P\u0153hl todeckt",
                "un hett'n heeten Steen",
                "em tenzen F\u00f6ten hen noch steckt \u2013",
                "nicks as de Snut, de rut he reckt,",
                "is vun em nu to sehn."
            ],
            [
                "De Stutenollsch kem mit ehr Dracht",
                "un K\u00f6rw un Schirm dunn gahn;",
                "se kem inne D\u00f6nskd\u00f6r rin un lacht",
                "un s\u00e4d: \u00bbDat hadd'ck all min L\u00e4r nich dacht \u2013",
                "noch sonn sch\u00f6n Sl\u00e4denbahn!"
            ],
            [
                "Na, Schultenmoder, na wu geiht't?",
                "Nee, is dat eenmal kolt!",
                "Ob dat woll ball uppen D\u00e4u wedder sleiht?",
                "'n b\u00e4ten Mulschell h\u00fct? Sonn Mulschell deit",
                "mal sacht, dat's backt ut Smolt.\u00ab"
            ],
            [
                "Ehr K\u00f6rw hadd dal se sett't un seg",
                "in't Speegel nah ehr M\u00fctz.",
                "Dunn kek s' sick r\u00fcnd, un as de Weeg,",
                "dicht bi de Aw, to sehn se kreg,",
                "dor r\u00f6p s': \u00bbAll wedder wat L\u00fctts?"
            ],
            [
                "Na, Schultenmoder, dat's Gott's S\u00e4gen,",
                "een nimmt dat, as een't nimmt;",
                "wat Gott een'n schickt, dat m\u00f6t een dr\u00e4gen \u2013",
                "dat is woll nu all Nummer n\u00e4gen,",
                "wenn een to't anner k\u00fcmmt?\u00ab"
            ],
            [
                "Nahst g\u00fcng se nah de Weeg ran sacht:",
                "\u00bbNee, dat is jo'n wohren Staat!",
                "Nee, dat hadd'ck all sein Dag' nich dacht,",
                "nee, wat de Jung nah'n Schulten slacht!",
                "De hett sonn Snut akkrat!\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Swinslachten",
        "text": [
            [
                "Hurra! nu is dat Fastelnacht,",
                "nu gifft dat frische Kost!",
                "Hurra! nu is \u00fcns' Fettswin slacht't,",
                "dor h\u00e4ngt he an de Post!"
            ],
            [
                "Nu ward dat'n L\u00e4ben,",
                "nu gifft't Smolt un Greeben,",
                "Kohl-, Blot-, Gr\u00fctt- un Hackwust,",
                "Mett-, L\u00e4wer- un Knackwust!"
            ],
            [
                "Un Vader sch\u00fcfft sin Klott un seggt:",
                "\u00bbHe's d\u00f6rch un d\u00f6rch gesund,",
                "he hett keen eenzig Finn un weggt",
                "sin dr\u00fcddhalfhunnert Pund.\u00ab"
            ],
            [
                "Un Moder seggt: \u00bbHe's snickenfett;",
                "dat heet'ck mi noch 'ne Flom,",
                "de is so fast as'n Eekenbrett",
                "un so witt as Stutenkrom!\u00ab"
            ],
            [
                "Un Trin de kann een in de K\u0153k",
                "her\u00fcm marachen h\u00fcr'n;",
                "de m\u00f6t dat grot Fatt f\u00f6r de P\u00e4k",
                "mit Wipens noch afsch\u00fcr'n."
            ],
            [
                "Un ick, ick m\u00fccht, dat morrn all wir,",
                "denn ward tohaugt dat Swin;",
                "denn k\u00fcmmt de K\u00e4tel up dat F\u00fcr \u2013",
                "de irst Wust, de is min!"
            ],
            [
                "Hurra! is't 'n L\u00e4ben!",
                "Nu gifft't Smolt un Greeben,",
                "Kohl-, Blot-, Gr\u00fctt- un Hackwust,",
                "Mett-, L\u00e4wer- un Knackwust!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "V\u00f6r D\u00e4u un Dag'",
        "text": [
            [
                "De Mand verkr\u00fcppt sick in de Dak;",
                "dat leggt dwas v\u00f6r den Eekenkamp",
                "so witt sick dal all up de Brak,",
                "un rusig is dat, kolt un damp."
            ],
            [
                "Min Kn\u0153wel s\u00fcnd benaut un klamm;",
                "dat bl\u00f6\u00dft scharp up de apen R\u00fcm,",
                "dal f\u00f6llt mi Stahl un Steen un Swamm,",
                "un stif un dof s\u00fcnd mi de D\u00fcm."
            ],
            [
                "Dor achter, wu de H\u00e4ben kimmt,",
                "up de nakt Heidbarg dor de Schin \u2013",
                "wat dor up eens jo glummt un glimmt,",
                "dat kann doch nich de S\u00fcnn all sin?"
            ],
            [
                "Weg is't! Nu treckt dat gn\u00e4terswart",
                "herupper, as w\u00fcrr't wedder Nacht;",
                "nee, wu dat W\u00e4der eenmal narrt \u2013",
                "wen hadd nu woll an Snee noch dacht!"
            ],
            [
                "Nu hett dat mit de Arwten Tit,",
                "mit T\u00fcffken un mit Sommerkurn;",
                "nu legg de Saatsch\u00f6rt man bisit,",
                "nu kann dat noch bet Maidag dur'n."
            ],
            [
                "Palmarum witt! Palmarum Snee!",
                "Wu een'n dat dr\u00fcggt, wu een'n dat schad't!",
                "B\u00f6s s\u00fcht dat ut f\u00f6r Minsch un Veh",
                "un slimm f\u00f6r Foder un f\u00f6r Saat."
            ],
            [
                "Heww'ck dat nich dacht un \u00fcmmer seggt!",
                "Du kannst mi dat bet\u00fcgen, Fix!",
                "Gr\u00f6n Wihnacht, sonn gr\u00f6n Wihnacht d\u00f6ggt",
                "den Deubel nicks, den Deubel nicks!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "De S\u00fcnn",
        "text": [
            [
                "Dat is, as ob de H\u00e4ben lacht,",
                "so blank k\u00fcmmt dor de S\u00fcnn;",
                "as ob se in ehr S\u00fcnndagsstaat",
                "nu uppe Strat",
                "un v\u00f6r ehr Husd\u00f6r st\u00fcnn."
            ],
            [
                "So ihrbor stiggt se dor nu rup,",
                "as wull s' to Kirch hento;",
                "as hadd se ehr Gesangbok mit \u2013",
                "de g\u00fcllen Snitt,",
                "de l\u00fccht't un bl\u00e4nkert so."
            ],
            [
                "So freudig geiht s' un doch so irnst,",
                "as hadd se gistern bicht't \u2013",
                "so still un wohrhaft in sick kihrt,",
                "as een, de't wirt,",
                "dat he Verg\u00e4wung kriggt."
            ],
            [
                "Grad as vun de Gerechten een,",
                "de to Gotts Disch herk\u00fcmmt",
                "un f\u00f6r sin eegen Seelennot",
                "den Win, dat Brot \u2013",
                "nich v\u00f6r de Minschen nimmt."
            ],
            [
                "Grad so as een, de sick verspreckt:",
                "Wat an mi is, dat do'ck;",
                "ick gah min'n Weg in Gottes Nam,",
                "ob Wulken kam' \u2013",
                "un de denn h\u00f6llt dat ok."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Adebor",
        "text": [
            [
                "Dor steihst du, oll Hans Adebor,",
                "jo wedder up din Nest!",
                "Du b\u00fcst woll sit verl\u00e4gen Johr",
                "bet nu up Reisen west?",
                "Wu geihst hen, wuhen geihst du,",
                "wat treckst du furt so wit?",
                "Un inne Fr\u00f6mm wat deist du",
                "all all de lange Tit?"
            ],
            [
                "Du, schint dor ok de blanke S\u00fcnn,",
                "un schint dor Mand un Stirn,",
                "un k\u00fc\u00dft dor, as se Garwen b\u00fcnn',",
                "Hans Jochen ok de Dirn?",
                "Is blag dor ok de H\u00e4ben",
                "un ok dat Water natt?",
                "Un heww se dor Bullgr\u00e4ben",
                "un Kater ok un Katt?"
            ],
            [
                "Du, gahn to Holt dor ok de L\u00fcr",
                "un hal sick Pingsten Mai?",
                "S\u00fcnd dor vun richtig witte Kl\u00fcr",
                "Solt, Smolt un H\u00f6hnerei?",
                "Dot orig Speck se mank ok,",
                "wenn se de T\u00fcffken maust?",
                "Un gifft dat dor ok Pannkok",
                "un Dickmelk in de Aust?"
            ],
            [
                "Heww se dor Mur un Wurt un Brok",
                "un Soll un B\u00e4k un Wisch?",
                "Heww se dor M\u00fcs' un Snaken ok,",
                "Quadux un Pogg un Fisch?",
                "Du s\u00fchst so glatt, ick gl\u00f6w di,",
                "schrag hett di't sacht nich gahn \u2013",
                "man heww se ok so leef di,",
                "as wi dat \u00fcmmer dan?"
            ],
            [
                "Geihst du dor ok so frank un fri",
                "mank Oss' un K\u00e4uh un Schap?",
                "Don dor to leed de J\u00e4gers di",
                "ok wat, wenn se di drap'?",
                "Heww se ok all eens t\u00f6wt dor,",
                "wu du so lang recht steckst \u2013",
                "un s\u00fcnd se ok bedr\u00f6wt dor,",
                "wenn furt du wedder treckst?"
            ],
            [
                "Min leew, min oll l\u00fctt Adebor \u2013",
                "s\u00fch, dor fl\u00fcggt ok din Fru!",
                "Nu is dat klipp, nu is dat klor,",
                "ut is de Winter nu.",
                "Ick b\u00fcn f\u00f6rwohr so got di,",
                "oll Fr\u00fcnd, du weest Bescheed \u2013",
                "ick sch\u00fcdd woll girn de Pot di,",
                "wenn dat man don sick let."
            ],
            [
                "Kik eens, wu stif un stur he geiht",
                "up sin oll Sch\u00fcnendack!",
                "As sonn Soldat, de Schildwach steiht",
                "in bunte B\u00fccks un Jack;",
                "so iwrig s\u00fcht he un so b\u00f6s",
                "un so gef\u00e4hrlich ut, Herr Jes'!",
                "He draugt so mit sin'n Snabel,",
                "grad so, as wir't 'n Sabel."
            ],
            [
                "Nu weet ick, wat dat up sick hett",
                "un wat dat mit em heet;",
                "dor kam twee Adebors un sett",
                "sick drist em v\u00f6r de F\u00f6t,",
                "dat s\u00fcnd twee fr\u00f6mm' \u2013 dat een oll Dings",
                "dat sett't sick rechtsch, dat anner linksch,",
                "as wiren ut se flagen,",
                "em vun sin Nest to jagen."
            ],
            [
                "Je, Snappenlickers, kamt man ran,",
                "wenn ji wat k\u0153nt un w\u0153lt!",
                "\u00dcns' Adebor, de is jug Mann,",
                "de hett noch nie nich n\u0153lt.",
                "Wenn een em an sin'n Wagen f\u00fchrt,",
                "wu hett he de de Bicht verh\u00fcrt \u2013",
                "wenn twee ok \u0153wer eenen,",
                "he ward juch sch\u00f6n bedeenen!"
            ],
            [
                "S\u00fch so! Dat's recht! Noch eens so! S\u00fch!",
                "Noch eens! Dat n\u00e4hm'ck di got!",
                "Je ja, ji Vagelbunten ji.",
                "he st\u00f6tt up Dod un Blot!",
                "Kik! beid mak' nu ehr Fl\u00fcnken wit,",
                "nu heww se beid nich l\u00e4nger Tit \u2013",
                "grad as twee Prachers fohren",
                "in'n Busch v\u00f6r den Schandoren."
            ],
            [
                "Je ja! je ja! Wat juch woll d\u00fccht!",
                "Een nimmt sacht v\u00e4l sick v\u00f6r;",
                "wat hadd een woll nich all all m\u00fccht",
                "v\u00f6r anner L\u00fcd ehr D\u00f6r?",
                "Wat kakelt girn dat grote Mul,",
                "man nahsten s\u00fcnd de Eier ful,",
                "denn is dat all nich wohr west!",
                "Denn s\u00fcnd wi gor nich dor west."
            ],
            [
                "Adebor, verstah mi recht,",
                "Adebor, du goder!",
                "Segg, wat hest du mit mi br\u00f6cht \u2013",
                "is't 'n l\u00fctten Broder?"
            ],
            [
                "Adebor, verstah mi recht,",
                "Adebor up't Neste!",
                "Hest du dan, wat ick di seggt \u2013",
                "is't 'ne l\u00fctte Swester?"
            ],
            [
                "Bring du, wat du grad to Hand,",
                "wil dat all een Don is,",
                "ob dat Gos is odder Gant,",
                "Hahn dat odder Hohn is;"
            ],
            [
                "ob dat He is odder Se,",
                "Hot is odder H\u00fcwing;",
                "ob dat een s\u00fcnd odder twee.",
                "D\u00fcfferts odder D\u00fcwings."
            ],
            [
                "Man een Schelm is, wen vergett,",
                "krieg wi wedder G\u00f6ren,",
                "wat girn Gr\u00fctt denn Moder ett",
                "un ick Appelbackbeeren."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Midden inne Nacht",
        "text": [
            [
                "Still un eensam alle Welt \u2013",
                "allens liggt un sl\u00f6ppt",
                "in dat D\u00f6rp un up dat Feld,",
                "bet de Dag se r\u00f6ppt."
            ],
            [
                "Nicks r\u00f6gt sick. In wide Firn",
                "man een K\u00f6terblaff,",
                "man dor baben sch\u00fctt een Stirn",
                "up \u00fcns' Kirchdack raf."
            ],
            [
                "Mand un Stirn un Stirn un Mand",
                "de l\u00fccht' man so blank",
                "vun de S\u00fcnn, bi de se stahn \u2013",
                "seggt \u00fcns' K\u00f6ster Pank."
            ],
            [
                "Man \u00fcns' oll l\u00fctt Paster seggt:",
                "Dat's Gott's Angesicht!",
                "Pasting, gl\u00f6w ick, de hett recht,",
                "un de K\u00f6ster l\u00fcggt."
            ],
            [
                "\u00dcnner't Kr\u00fcz un in dat Graff",
                "dor de lange Reeg",
                "slap' un weet' vun nicks nich af,",
                "un de st\u00fcrt keen Fleeg."
            ],
            [
                "De heww't \u0153werstahn un ligg'",
                "in ehr Lakens still;",
                "kem dor wedder een vun tr\u00fcgg,",
                "denn wir't Kinnerspill."
            ],
            [
                "An den Turn dor inne M\u00fcr,",
                "wu se't Galmlock hett,",
                "gl\u0153st dat as sonn sp\u00f6kig F\u00fcr",
                "in een olmig Brett."
            ],
            [
                "Wat mi gr\u00e4st, un wat mi grust,",
                "un wu still dat sitt!",
                "Wenn dat wir 'ne Ul, de must,",
                "r\u00f6p se woll: Kumm mit!"
            ],
            [
                "Manked\u00f6rch \u2013 Herr Jes', un denn",
                "wu verfihrt dat een'n!",
                "Knackt un ruschelt dat, as wenn",
                "sacht \u00fcns nahslickt wen;"
            ],
            [
                "dat een nah sin Handstock fohrt",
                "un meent wunner wat \u2013",
                "un is doch man sonn oll Moord,",
                "sonn oll Ilk un Katt."
            ],
            [
                "Bumm! dor sleiht de Klock all een;",
                "de oll Stunn is r\u00fcnd,",
                "de keen Minsch nich mag, un keen",
                "is mit ehr got Fr\u00fcnd."
            ],
            [
                "Dat's narrsch, wat'n sick licht verfihrt",
                "denn un gor nicks trugt",
                "un grad as sonn d\u0153sig Pird",
                "v\u00f6r'n Steen sick schugt."
            ],
            [
                "Dat's de G\u00e4bel, dor's de D\u00f6r,",
                "baben dor sl\u00f6ppt Gret;",
                "man de isern Schott is v\u00f6r,",
                "s\u00fcs, wen weet \u2013 wen weet?"
            ],
            [
                "S\u00fcs \u2013 wen weet, wat denn ick ded,",
                "mi is as een'n Deef;",
                "dat's man \u00fcm dat Nahger\u00e4d,",
                "s\u00fcs w\u00fc\u00df'ck, wu'k nu blew."
            ],
            [
                "S\u00fcs, je s\u00fcs \u2013 ick weet woll Rat,",
                "wu ick rinner kam;",
                "wenn ick forsch de D\u00f6r anfat,",
                "breckt se sacht tosam."
            ],
            [
                "M\u00f6r is s' as oll Dannenbork,",
                "un ehr Hasp is slicht \u2013",
                "man Gretmoder is sonn Lork",
                "un makt sonn Geschricht."
            ],
            [
                "Denn wahnt ok de oll Mattinsch",
                "gegen\u0153wer schrat;",
                "dat oll Minsch is grausam f\u00fcnsch,",
                "un de hett sonn Prat."
            ],
            [
                "Wu de dat to weeten kreg,",
                "dat is gor keen Frag,",
                "dat heel D\u00f6rp tohopen schreg",
                "se in keen twee Dag."
            ],
            [
                "Wat! 'n l\u00fctt b\u00e4ten Schawernack",
                "dat wir nich verl\u00f6wt?",
                "Dat bringt man Mattinsch in'n Snack,",
                "wat an Sp\u00f6k se gl\u00f6wt."
            ],
            [
                "An de Ollsch ehr Finster stig'ck,",
                "n\u00e4hm den Drumm as Tritt,",
                "klopp sacht mit de Kn\u00f6rr un schrig",
                "as 'ne Ul: Kumm mit!"
            ],
            [
                "In den Katen, achterut,",
                "bi den Schult sin Sch\u00fcn",
                "schint as Licht dat d\u00f6rche Rut \u2013",
                "sch\u00fcllt de up all sin?"
            ],
            [
                "Hisch! dat h\u00fcrt sick an, mi d\u00fccht,",
                "in de D\u00f6nsk schreg dat;",
                "ob dor wen in Starwen liggt,",
                "ob dor jung wat wad?"
            ],
            [
                "Kr\u00fckrekr\u00fc! dor kreiht de Hahn",
                "up sin Wim in'n Stall.",
                "S\u00fch mal, Musche Kunkeldan,",
                "b\u00fcst du munter all?"
            ],
            [
                "Kr\u00fckr\u00fc! Wat bed\u00fcdt dat? kreiht",
                "he, kr\u00fckerekr\u00fc!",
                "Na, wat dat bed\u00fcden deit,",
                "h\u00fcr wi morrn fr\u00fch."
            ],
            [
                "Ob dor wedder w\u00fcrr wat l\u00fctt,",
                "ob dor liggt wen dot,",
                "W\u00e4hldag', de koppheister sch\u00fctt,",
                "Elenn, Humpelpot \u2013"
            ],
            [
                "ror di nich din Ogen blind!",
                "Lach di nich to stark!",
                "St\u00e4ndig, wu 'ne Weeg noch st\u00fcnn,",
                "Dor steiht ok'n Sark."
            ],
            [
                "De oll Stacker, dat l\u00fctt G\u00f6r,",
                "Junker un Kossat,",
                "rik, arm, dumm, klok \u2013 all een D\u00f6r,",
                "all de s\u00fclwig Strat."
            ],
            [
                "All glik got un all glik slicht.",
                "An din eegen Snut",
                "Fat di! Wen sin Kr\u00fcz is licht?",
                "Heiland Dod, nimm du't!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Tw\u00e4schens",
        "text": [
            [
                "Nu kam un kik Se, W\u00e4schen,",
                "hier eenmal in min Weeg,",
                "ob twee sonn drall l\u00fctt Tw\u00e4schens,",
                "as min s\u00fcnd, Se all seg.",
                "Kik S' eens, wat Plusterbacken!",
                "Vun Kopp bet uppe Hacken",
                "s\u00fcnd se \u2013 wat weet ick Gott dat Dank!",
                "Man \u00fcnverropen \u2013 schier un blank."
            ],
            [
                "Grad so as twee l\u00fctt Dro\u00dfels,",
                "so ligg' se in ehr Nest;",
                "nee, sonn Poor snacksche Bo\u00dfels",
                "de s\u00fcnd noch nie nich west.",
                "Fangt een man an to quarren,",
                "glik deit de anner blarren;",
                "un huschelt sick un h\u0153gt sick man",
                "de een \u2013 furtst fangt de anner an."
            ],
            [
                "Nu m\u00fccht ick fragen jeden,",
                "ob, W\u00e4schen, so wat l\u00e4wt?",
                "Ji k\u0153nt s' nich \u00fcnnerscheeden,",
                "wenn Ji Juch M\u00e4uh ok g\u00e4wt!",
                "So glik s\u00fcnd sick de Kr\u0153ten \u2013",
                "ick w\u00fcrr't jo s\u00fclm nich weeten,",
                "man dat de Dirn de M\u00fcnd so pr\u00fcnt",
                "un, wenn he lutscht, de Bengel grint."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Bim-bam-beier!",
        "text": [
            [
                "Bim-bam-beier!",
                "De K\u00f6ster mag girn Eier,",
                "M\u00e4hl in de Pann,",
                "Botter an \u2013",
                "K\u00f6ster is een Leckermann!"
            ],
            [
                "Bim-bam-J\u00fcnging,",
                "min oll l\u00fctt Lusep\u00fcnging,",
                "min oll l\u00fctt leewe Snickermus,",
                "din Og is blag, din Poll is krus \u2013",
                "bim-bam, nu ligg un drus'!"
            ],
            [
                "Bim-bam-Soehning,",
                "min oll l\u00fctt Kunkeld\u0153ning,",
                "du haddst jo lang to Wim all m\u00fc\u00dft,",
                "wu lang is all de S\u00fcnn to R\u00fcst,",
                "un M\u00f6ding hett di nog nu k\u00fc\u00dft!"
            ],
            [
                "Bim-bam-brumms\u00fcsing!",
                "Nu ligg un ligg un dr\u00fcsing!",
                "Din P\u0153hl und B\u00fcr is warm, s\u00fch so,",
                "nu do, as ick di heeten do,",
                "do \u00d6ging to, Grall\u00f6ging to!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "P\u00f6ppedeiken",
        "text": [
            [
                "Mareiken, Mareiken,",
                "min l\u00fctt P\u00f6ppedeiken!",
                "Min H\u00f6hning, min Henning,",
                "min T\u00fcter\u00fcterenning!",
                "Du schast'n riken Schulten frin,",
                "'n Kruskopp schall din Br\u00fcjam sin,",
                "de halt di af to Pingsten",
                "mit vier jung swartbrun Hingsten."
            ],
            [
                "Mareiken, Mareiken,",
                "min s\u00f6t P\u00f6ppedeiken!",
                "Min Seling, min P\u00fcting,",
                "min Snippesnappesn\u00fcting!",
                "Teihn blanke Bolten fl\u00e4ssen Linn'",
                "de lat ik di to Hochtit spinn'",
                "un f\u00f6ftig heeden Laken,",
                "wenn wi den Fla\u00df irst braken."
            ],
            [
                "Mareiken, Mareiken,",
                "min smuck P\u00f6ppedeiken!",
                "Min Herzing, min S\u00f6ting,",
                "min Pitschepatschep\u00f6ting!",
                "Wen binnt din Hoor, wen winnt din Kron?",
                "Je, dat schall Preestersmoder don",
                "mit Gold un S\u00fclwerfaden",
                "un blanke B\u00e4wernadeln."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Hasselst\u00f6ck",
        "text": [
            [
                "Ick heww een Hohn; dat, Moder, pl\u00fcckst",
                "du unnod, wat ick weet:",
                "as in sonn g\u00fcllen Herrgott kickst",
                "in din unorig Kr\u0153t."
            ],
            [
                "Nich ihr markst, wat in Grund und Borrn",
                "den Sl\u00fcngel du vertreckst,",
                "bet, wat di Honnig was f\u00f6r Morrn,",
                "f\u00f6r Nacht as W\u00f6rmt du smeckst;"
            ],
            [
                "bet, wat du gor to v\u00e4l, wenn l\u00fctt,",
                "rein ut haddst weeden k\u00f6nnt,",
                "as Durn toletz di bl\u00f6dig ritt,",
                "as Nettel di verbrennt."
            ],
            [
                "Dat l\u00fctt G\u00f6r danzt di up din Sch\u00f6rt,",
                "du lickst em, wenn he blarrt \u2013",
                "dat grot, dat grot, dat st\u00f6tt un peddt",
                "di eens noch up din Hart."
            ],
            [
                "Legg em bi Tiden an dat Bitt,",
                "wenn he sick steilen deit,",
                "dat nahst sin'n Tom he nich territt",
                "un nich toschann' di sleiht."
            ],
            [
                "Wust du dat man begripen blot,",
                "du b\u00fcst doch s\u00fcs klok nog \u2013",
                "treckst du den Jung t\u00fcm Kater grot,",
                "kratzt he di ut din Og."
            ],
            [
                "Man wen sick nich bed\u00fcden lett,",
                "de s\u00fcht un kann nich sehn \u2013",
                "un mennig, de keen Kr\u00fcz nich hett,",
                "is apsch un k\u00f6fft sick een."
            ],
            [
                "Weck s\u00fcnd stockdof, stockblind s\u00fcnd weck \u2013",
                "wenn du doch sehn man k\u00fcnnst!",
                "De Hasselst\u00f6ck \u2013 de Hasselst\u00f6ck",
                "de wassen nich \u00fcms\u00fcnst."
            ],
            [
                "Sonn Stock, dat is de wohre St\u00fctt,",
                "wu grad sonn Jung an wa\u00dft,",
                "glik ihr he noch Geilrisers sch\u00fctt \u2013",
                "nahst is de Tit verpa\u00dft."
            ],
            [
                "Kik! hett he irst'n Spilenbort,",
                "denn helpt keen Kn\u00fcppel mihr,",
                "un wenn he vun hanb\u00f6ken Ort",
                "un Eekenholt ok wir."
            ],
            [
                "Man Wunner deit sonn Hasselrod",
                "noch an sonn l\u00fcttes G\u00f6r;",
                "s\u00f6k du man nah, dor wassen god'",
                "dicht bi din Gorend\u00f6r."
            ],
            [
                "Slah l\u00e4ngs de Naht den rechten Strich",
                "sin'n Puckel orig dal,",
                "dat eens mit em de Sl\u00fcters nich",
                "in't Tuchthus nah dat hal'."
            ],
            [
                "Man weck s\u00fcnd dof, un blind s\u00fcnd weck \u2013",
                "wenn du doch sehn man k\u00fcnnst!",
                "De Hasselst\u00f6ck \u2013 de Hasselst\u00f6ck",
                "de wassen nich \u00fcms\u00fcnst!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Snider",
        "text": [
            [
                "Nee, Jung, du wagst din L\u00e4ben recht,",
                "dat up sonn Been du geihst!",
                "De s\u00fcnd jo as'n W\u00e4werknecht",
                "sin, dat's dat allermeist."
            ],
            [
                "Un, Jung, wenn du de Hand mi giffst,",
                "denn heww ick grote Not,",
                "wat du dor mal an hacken bliffst,",
                "as Metten an min'n Hot."
            ],
            [
                "Nee, Jung, du m\u00f6st inne Sniderlihr,",
                "du b\u00fcst as'n Lappen Pl\u00fcnn;",
                "du kannst to Nod d\u00f6rch't Nadel\u00fchr",
                "s\u00fclst d\u00f6rch, du b\u00fcst so d\u00fcnn."
            ],
            [
                "Un wenn du'n goden Snider warst,",
                "m\u00f6st w\u00e4gen s\u0153ben Pund.",
                "Un wenn du dat nich w\u00e4gen deist \u2013",
                "denn b\u00fcst nich mihr gesund!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Fr\u00fchjohr",
        "text": [
            [
                "Nu schint de S\u00fcnn so warm un hell",
                "up Feld un Wold un Wisch;",
                "as S\u00fclwer blankem B\u00e4k un S\u00f6ll,",
                "un allens s\u00fcht so frisch,",
                "so grall, so quick ut un vergn\u00f6gt,",
                "as een, de insl\u00f6p \u00fcngeweegt",
                "un, nu he orig slapen,",
                "ritt beid sin Ogen apen."
            ],
            [
                "Wu quinkeleert de Lewark sch\u00f6n,",
                "wu lustig quakt de Pogg!",
                "Dor achter schint de Saat so gr\u00f6n,",
                "de Weit, de Rapp un Rogg.",
                "Dat k\u00fcmmt sick ganz gef\u00e4hrlich all,",
                "dat helpt sick mal, dor kann sick ball,",
                "v\u00f6rut tenz bi de Eeken,",
                "'ne Kreih all in verst\u00e4ken."
            ],
            [
                "De Fleeder un de Stickelbeer,",
                "wu smuck dat an sick lett!",
                "De heww' all grote gr\u00f6ne Bl\u00e4r",
                "un richtig an all sett't;",
                "man \u0153werst \u00fcns' oll Appelbom",
                "de reckt sick noch as half in Drom,",
                "as w\u00fcrr dor nicks vers\u00e4ten,",
                "sl\u00f6p he ok noch'n b\u00e4ten."
            ],
            [
                "Nu kik eens di\u00df twee Knuppens, kik!",
                "Sehn s' nich as Eier ut,",
                "de hickt all heww', un wu nu glik",
                "de K\u00fckens krupen rut?",
                "As ob se s\u00fclsten up sick pickt",
                "un nu de Snabel ruter kickt?",
                "Wu lang will dat noch wohr'n,",
                "is gr\u00f6n de heel oll Gor'n."
            ],
            [
                "So licht ward mi dat im vergn\u00f6gt;",
                "ick weet nich, wat ick m\u00fccht \u2013",
                "as ob dor wat in mi sick r\u00f6gt,",
                "wat Fl\u00fcnken hett un fl\u00fcggt;",
                "so heet ward mi dat in't Gebl\u00f6t,",
                "as ob ick s\u00fclm girn Knuppens sch\u00f6t,",
                "as wir noch half in Drom ick",
                "un ok sonn Ort vun Bom ick."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Waterm\u00f6hm",
        "text": [
            [
                "Kind, grip nich nah de Bl\u00f6meken \u2013",
                "dor lurt dat Waterm\u00f6hmeken,",
                "wu sonn g\u00e4l M\u00fcmmelk fl\u00fctt.",
                "Still is de See dor, still un deep,",
                "un mennigeen, de dornah grep,",
                "kopp\u0153wer sch\u00f6t he un vers\u00f6p,",
                "as M\u00fcs' inne Melkenb\u00fctt."
            ],
            [
                "De M\u00fcmmelk stahn so wit af all,",
                "dat een se nich aflangen schall,",
                "ob een ok meent, he k\u00fcnn.",
                "Nimm nich sonn oll dumm St\u00fcck di v\u00f6r!",
                "S\u00fch, grippst du all to drist nah ehr,",
                "denn ward de Kopp up eens di swer,",
                "denn plumpst du batsch eens r\u00fcnn."
            ],
            [
                "Denn f\u00f6tt de M\u00f6hm di an de Been",
                "un h\u00e4ngt sick an di as'n Steen",
                "un treckt di inne Gr\u00fcnd;",
                "wu du ok ampelst, wat du h\u00fcppst",
                "un \u00fcm di sleihst un st\u00f6ttst un grippst,",
                "fast h\u00f6llt se, fast \u2013 bet du vers\u00fcppst,",
                "as v\u00f6r di v\u00e4l all s\u00fcnd."
            ],
            [
                "Keen Ungl\u00fcck sl\u00f6ppt; un wenn't gesch\u00fcht,",
                "wen weet, wat denn grad wen dat s\u00fcht",
                "un l\u00f6ppt noch flink nog ran;",
                "Wen weet, wat, wenn di dat mall\u00fcrt,",
                "\u00fcns' Herrgott wen v\u00f6rbi dor f\u00fchrt,",
                "de din Geschricht un Krischen h\u00fcrt",
                "un helpen will un kann."
            ],
            [
                "Nahst steiht din Vader dor un st\u00e4hnt,",
                "nahst sitt din Moder dor un weent",
                "ehr bl\u00f6dig, bl\u00f6dig Tran,",
                "wat se so wat afl\u00e4wen m\u00f6t,",
                "wat du sonn gallenbitter Leed \u2013",
                "wu bitterb\u00f6s, \u00fcns' Herrgott weet't \u2013",
                "di hest un ehr andan."
            ],
            [
                "Du \u0153werst hest keen Rauh, keen Rast,",
                "un ob du teihnmal graben wast,",
                "di h\u00f6llt nich Sark nich Steen;",
                "di h\u00f6llt keen Kr\u00fcz, keen Kirchhoffm\u00fcr,",
                "un gr\u00e4sen makst du nachts de L\u00fcr",
                "as sonn oll sp\u00f6kig Fl\u0153kerf\u00fcr,",
                "un s\u00fclm warst du 'ne M\u00f6hm."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Grot Wasch",
        "text": [
            [
                "Wat pr\u00fcnst du de M\u00fcnd so, wat treckst du so krus,",
                "Hansj\u00f6ching, min Kr\u00f6ning, din Snut?",
                "In Unrack sittst, as in'n Schorf sitt de Lus \u2013",
                "du kriggst all sin L\u00e4re keen Brut."
            ],
            [
                "Dat Witt in din K\u00fclpen \u2013 na, Sl\u00fcngel, wat weenst! \u2013",
                "is swart as de Pogg ehr in't Ruhr,",
                "as st\u00fcnnst du bi Scharpenw\u00e4wer in Deenst",
                "un bi de Purksen in't Mur."
            ],
            [
                "Nu Jop af un Brok af un Str\u00fcmp af un Schoh!",
                "Nu stig eens hier rin inne B\u00fctt!",
                "Nu treck wi dat Hemd noch vun'n Puckel dorto \u2013",
                "na schri nich, tonacht gifft dat Gr\u00fctt!"
            ],
            [
                "Nu Kamm her un Swamm her, nu Sand her un Seep!",
                "An di's jo nicks Reins mihr to sehn;",
                "un h\u00f6llst du nich still, s\u00fch, denn hal ick'n Reep",
                "un t\u00fcder de Arm di un Been."
            ],
            [
                "Na, marr nich un quarr nich un blarr nich, min S\u0153hn,",
                "du weest dat jo, S\u00fcnndag is morrn;",
                "nu wasch wi eens rasch di un knasch di, min S\u0153hn,",
                "dat Water is frisch uten Born!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "In'n Dik",
        "text": [
            [
                "Schoh af un Str\u00fcmp af, de B\u00fccks \u0153wer't Knee,",
                "platschen de Jungs dor in'n Dik;",
                "Gos un Gant un all dat leew Veeh,",
                "W\u00e4tick un Aanten toglik."
            ],
            [
                "V\u00f6rn inne Mad dor w\u00f6ltern de Swin,",
                "Borg, S\u0153g, Fasel un P\u00f6lk;",
                "un de l\u00fctt Farken de quieken un schri'n,",
                "un de twee Kalwer de b\u00f6lk'."
            ],
            [
                "Wasser de jault, den Swanz manke Been,",
                "r\u00fcckt in de Str\u00fcmp un de Schoh;",
                "man de l\u00fctt Dirn de sitt up'n Steen,",
                "klappt inne H\u00e4nn' un kickt to."
            ],
            [
                "Moder de steiht \u00fcnner't Dur dor un schellt:",
                "\u00bbG\u00f6ren, ick kam mit'n Schacht!\u00ab",
                "Vader de k\u00fcmmt grad to Middag ut't Feld,",
                "Vader de s\u00fcht dat un lacht."
            ],
            [
                "\u00bbLat ehr man, Moder! De G\u00f6rn heww' D\u00e4g",
                "man inne P\u00fctt un de Mad,",
                "grad as de Farken, de P\u00f6lk un de S\u0153g",
                "un as de Faselswin grad.\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Sacht Rat!",
        "text": [
            [
                "Sacht Rat! Min oll l\u00fctt Fahlen,",
                "wat b\u00fcstz du schier un glatt!",
                "Dor wa\u00dft woll sch\u00f6nen Klewer,",
                "dor inne Koppel, wat?"
            ],
            [
                "Wu stur kannst du di steilen!",
                "Wat settst du, flink un blind,",
                "hen \u0153wer Sleet un Rick un Tun,",
                "so licht as Fr\u00fchjohrswind!"
            ],
            [
                "Wat hest f\u00fcr dralle Been du,",
                "wu dull sleihst achter ut!",
                "Wat b\u00fcst du kr\u0153nsch und w\u00e4hlig",
                "un prust so mit din Snut!"
            ],
            [
                "Sacht Rat! min oll l\u00fctt Fahlen,",
                "sacht Rat! Wu ball, wu ball \u2013",
                "s\u00fch, denn so k\u00fcmmt de Winter,",
                "un denn k\u00fcmmst uppen Stall."
            ],
            [
                "Nahst kam se mit de \u00c4gen,",
                "mit Haken un mit Plog,",
                "Sw\u00e4p, Sadel, Tom un S\u00e4len,",
                "denn warst du fram genog."
            ],
            [
                "Denn geiht di't anne Knaken,",
                "gifft't man'n str\u00e4ken Fatt;",
                "denn kamen Kropp un Schibel",
                "un Muk un Gall un Spatt."
            ],
            [
                "Sacht Rat! min oll l\u00fctt Fahlen,",
                "sacht Rat! Wu ball, wu ball \u2013",
                "s\u00fch, denn so k\u00fcmmst de Winter,",
                "un denn warst up du stallt!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "\u00dcns' Appelbom",
        "text": [
            [
                "\u00dcns' Appelbom is witt un rot,",
                "dat een'n dat Hart sick freugt;",
                "he hett in mennig Johr so got",
                "un vull un sch\u00f6n nich bleugt.",
                "Min Vader hett noch plant't em hier;",
                "Gott's Lohn den Ollen in de Ir",
                "f\u00f6r den sch\u00f6n'n Gravensteiner!",
                "Meenst du dat ok nich, Heiner?"
            ],
            [
                "Mattini s\u00fcnd dat s\u00f6\u00dftig Johr,",
                "dor hadd de Oll em plant't;",
                "ick was sonn Sl\u0153ks as du dunn grar",
                "un g\u00fcng em drist to Hand.",
                "As he de irste Bleut dunn kreg",
                "un nahsten sin irst Appel dr\u00f6g \u2013",
                "dat was sonn Freud f\u00f6r'n Ollen,",
                "as wir de Appel gollen."
            ],
            [
                "Nich lang, dor dr\u00f6g he sch\u00e4pelwis',",
                "dor dr\u00f6g he Johr f\u00f6r Johr;",
                "dunn sned ick ut de geilen Ris'",
                "un nehm de Rupen wohr;",
                "to rechte Tit 'ne Windm\u0153hl b\u00fcnn'ck",
                "fast in sin Kron em f\u00f6r de L\u00fcnk \u2013",
                "man f\u00f6r de Wasp ehr Schaden",
                "wir nie nich recht to raden."
            ],
            [
                "As nahst de Hans Franzos ankem,",
                "g\u00fcng't Elenn \u0153werall;",
                "dor kem de Marrud\u00fcr un nehm",
                "de Pir \u00fcns uten Stall",
                "un slacht't \u00fcns' K\u00e4uh un Schap un Swin",
                "un dreigt eens \u00fcm dat Min un Din,",
                "un wen dat nich wull dr\u00e4gen \u2013",
                "den haugten s' baff v\u00f6r'n Br\u00e4gen."
            ],
            [
                "Dor w\u00fcrr wi mit de Kratzb\u00f6st strakt",
                "un w\u00fcrr de Dun \u00fcns pl\u00fcckt,",
                "utstr\u00f6pten s' spinterfaselnakt",
                "un schr\u00f6ppt \u00fcns as verr\u00fcckt;",
                "wat gahn k\u00fcnn, dat m\u00fc\u00dft mit ehr gahn,",
                "\u00fcns' Gravensteiner leten s' stahn \u2013",
                "man dat nich to verg\u00e4ten,",
                "as se de Appels freten."
            ],
            [
                "Na, nahst kem wi ok eens an't Wurt,",
                "grad v\u00f6r \u00fcns' letzte Pust;",
                "dunn tr\u00f6ck ick mit as J\u00e4ger furt,",
                "de B\u00fc\u00df, Jung, in de Fust;",
                "dor kreg wi ok eens Trumf to sehn,",
                "dor k\u00fcnn' de Rackers nich bedeen'n,",
                "kem wi mit Osten-Sacken",
                "ehr snurrig up de Hacken."
            ],
            [
                "Dor g\u00fcng dat eens bet v\u00f6r Paris,",
                "dor heww wi s' wedder lust;",
                "dor langt wi to ok sch\u00e4pelwis',",
                "dat wir betahlt, nich must \u2013",
                "denn wi keem' nich as Marrud\u00fcr.",
                "mit \u00fcns g\u00fcng all dat par Hunn\u00fcr,",
                "wi wull' ehr blot wat lihren,",
                "se heet dat revanschieren."
            ],
            [
                "Je s\u00fch, dat's all nu lang all her,",
                "de Oll is lang all dot;",
                "ick b\u00fcn Grotvader an sin St\u00e4r,",
                "de Appel smeckt noch got!",
                "Un sett't sin Bleut ok half man an,",
                "dreggt he dree Tunn sacht, Heinemann,",
                "he's fast noch, un sonn S\u00e4gen",
                "den kann he riklich dr\u00e4gen."
            ],
            [
                "Doch k\u00fcmmt sonn Hundsfott vun Franzos,",
                "sonn Marrud\u00fcrkujon,",
                "un du sleihst nich mit up em los,",
                "mit Sabel un Patron,",
                "denn n\u00e4hm ick di dat grausam kr\u00fcmm,",
                "denn dreig ick in de Ir' mi \u00fcm,",
                "denn hal di un din Kinner,",
                "Heinz, samst den Bom de Schinner!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Inne Koppel",
        "text": [
            [
                "Gistern \u2013 hente teihn so, Nahwer,",
                "bi Klock elbn so r\u00fcm, v\u00f6r Disch \u2013",
                "wull ick ran eens an min'n Hawer",
                "un dat Mankkurn bi de Wisch."
            ],
            [
                "K\u00fcmmt min Jung dor sacht ansl\u00e4ken,",
                "un he w\u00fcrr mi nich gewohr",
                "ick hadd achter'n Bom mi st\u00e4ken \u2013",
                "ih, denk ick, wat deit he dor?"
            ],
            [
                "Sacht slek he sick an dat Fahlen",
                "in de Koppel, an dat ble\u00dft,",
                "un \u2013 mi schall de Schinner halen! \u2013",
                "een-twee-dree \u2013 is rup he west."
            ],
            [
                "Na, de Vo\u00df \u2013 tweej\u00e4hrig w\u00fcrr he",
                "un is'n heel kaptales Pird \u2013",
                "irst dor st\u00fcnn bomstill un sch\u00fcdd he",
                "sick, as hadd he sick verfihrt."
            ],
            [
                "Na, nahst steidelt \u0153wer Enn sick",
                "boltengrad he, sl\u00f6g f\u00f6r dull,",
                "man de Jung h\u00f6ll mit de H\u00e4nn' sick",
                "as 'ne Klatt an Hamelwull."
            ],
            [
                "Nahsten sn\u00f6w de Vo\u00df un buckt he,",
                "as hadd he v\u00f6rhen man spa\u00dft,",
                "man de Jung, nich ruckt un muckt he,",
                "as sonn Tw\u00e4l so h\u00f6ll he fast."
            ],
            [
                "Na, toletz dunn r\u00f6nnt dat Fahlen",
                "as sonn Vullblot in de Bahn,",
                "rein as hadd een gleundig Kahlen",
                "achter \u00fcnner'n Swanz em dan."
            ],
            [
                "R\u0153wer g\u00fcng dat \u0153wer'n Graben,",
                "\u0153wer't Rick un d\u00f6rche B\u00e4k \u2013",
                "un de Jung, een m\u00f6t dat laben,",
                "de set fast grad as sonn T\u00e4k."
            ],
            [
                "Oewerst grad in't dullste R\u00f6nnen",
                "baff! dor st\u00fcnn min Vo\u00df, un baff!",
                "los let dunn de Jung sin H\u00e4nn'n",
                "un koppheister sch\u00f6t he raf."
            ],
            [
                "Ick dunn ran: \u00bbHest ok wat braken \u2013",
                "felst di ok toschannen wat?\u00ab",
                "\u00bbNee\u00ab, lacht he dunn, \u00bbPogg un Snaken!",
                "Vader, nee, wu sch\u00f6n g\u00fcng dat!\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Scholmeister Bors",
        "text": [
            [
                "Scholmeister Bors \u2013 je de was echt,",
                "un de verst\u00fcnn to backsen,",
                "un \u00fcmmer hett sin Spr\u00fcch he seggt,",
                "wull he \u00fcns af eens jacksen."
            ],
            [
                "Eens set bi't s\u0153wt Gebot ick wi\u00df",
                "un k\u00fcnn nich rut mi trecken:",
                "\u00bbJe\u00ab, r\u00f6p he dunn, \u00bball wat nich is,",
                "dor kann'n ok nicks vun seggen."
            ],
            [
                "Na kumm eens rut dor ut din B\u00e4nk,",
                "wat helpt all dat Besinnen!",
                "Denn wat een nich verl\u00fcst, dat, denk",
                "ick, kann een ok nich finnen!\u00ab"
            ],
            [
                "Sin Fust was knakendr\u00f6g un swer;",
                "irst hett se af mi knuffelt,",
                "backst linksch un rechtsch mi nahst un s\u00e4r:",
                "\u00bbS\u00fch, \u0153wer Kr\u00fcz h\u00f6llt duwwelt!\u00ab"
            ],
            [
                "Ick sn\u00f6w un speg; man he h\u00f6ll fast,",
                "grad as mit isern Klannern,",
                "un r\u00f6p dorto: \u00bbSonn Amt, sonn Last \u2013",
                "een D\u00fcwel 's \u0153wer'n annern!"
            ],
            [
                "Wen alltoneg an'n Graben f\u00fchrt,",
                "is oft all rinner schaten \u2013",
                "un wen de Koh to eegen h\u00fcrt,",
                "m\u00f6t s' ok an'n Swanz anfaten!"
            ],
            [
                "Man nich so \u00e4ngstlich, dreig di r\u00fcnd,",
                "dat geiht di nich an't L\u00e4ben;",
                "s\u00fch, Murrjan was'n steenolt Hund",
                "un m\u00fc\u00df sick doch noch g\u00e4ben."
            ],
            [
                "Sonn Pott, sonn St\u00fclp, sonn Bom, sonn Block,",
                "sonn Wor, min S\u0153hn, sonn Dr\u00fcttel!",
                "Dat Hemd is neger as de Rock \u2013",
                "nu treck eens af din'n Kittel!\u00ab"
            ],
            [
                "Un as ick dunn verspr\u00e4ken der,",
                "wat ick nu b\u00e4tern wull mi,",
                "dor langt he flink den Tagel her",
                "un sl\u00f6g f\u00f6r blind un dull mi."
            ],
            [
                "\u00bbS\u00fch, W\u00fcr, min S\u0153hn, de s\u00fcnd nich d\u00fcr,",
                "dat k\u00fcnn mi doch belur'n;",
                "verspr\u00e4ken don de Edell\u00fcr,",
                "man hollen don de Bur'n!\u00ab"
            ],
            [
                "Ick b\u00f6lkt luddhals. Dunn schreg he: \u00bbJung,",
                "schri drist to, du schast blarren!",
                "Ungl\u00fcck hadd stets 'ne scharpe Tung,",
                "un de peddt Pogg' de quarren."
            ],
            [
                "So heet, as ick di dat upf\u00fcll,",
                "brukst du't jo nich to \u00e4ten;",
                "wenn sick din Tung verbrennen sch\u00fcll,",
                "m\u00f6st du di't s\u00fclst bim\u00e4ten!\u00ab"
            ],
            [
                "\u00bbMin Puckel\u00ab, schreg'ck, \u00bbm\u00f6t g\u00e4l un gr\u00f6n,",
                "min leew Herr Bors, all w\u00e4sen!\u00ab",
                "Dunn s\u00e4d he: \u00bbUnwennt Arbeit, S\u0153hn,",
                "dat's \u00fcmmer so, bringt Quesen."
            ],
            [
                "S\u00fch, Moltsprit h\u00fcrt to Suerkohl,",
                "sonn S\u0153g, min S\u0153hn, sonn Farken \u2013",
                "ful L\u00fcd kam' uppen g\u00fcllen Stohl,",
                "dat warst nu sacht di marken!\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Maien",
        "text": [
            [
                "De Mai, de Mai is kamen;",
                "nu gah wi, jung un olt,",
                "nu gah wi alltosamen",
                "in't Holt, in't gr\u00f6ne Holt."
            ],
            [
                "Nu frische Maien hal wi",
                "un st\u00e4k' se an \u00fcns' H\u00f6d,",
                "nu sett' in't Holt \u00fcns dal wi",
                "un sing' \u00fcns' ollen Leed;"
            ],
            [
                "een jeder nah sin Gaben,",
                "in eens noch eens so sch\u00f6n,",
                "bet dat de Stirn dor baben",
                "sick wisen een bi een."
            ],
            [
                "Un wenn't dor\u0153wer Nacht ward,",
                "wat heet, wat deit dat grot,",
                "wu sungen, k\u00fc\u00dft un lacht ward?",
                "Kumm, sett di up min'n Schot!"
            ],
            [
                "De Busch, de Busch so dicht hier,",
                "so warm de gr\u00f6ne Nacht;",
                "de Fl\u00e4mmstirn, de g\u00e4w' Licht hier,",
                "mihr, as wi bruken, sacht;"
            ],
            [
                "dat M\u00e4nnken sik to Wiwken",
                "un M\u00fcnd to M\u00fcnd sick finnt,",
                "min Arm sick \u00fcm din Liwken,",
                "din \u00fcm min'n Hals sick winnt."
            ],
            [
                "Nu sett di to \u00fcns her eens",
                "in't Mo\u00df, Fru Nachtigall,",
                "nu kumm un sing \u00fcns v\u00f6r eens",
                "din Hochtitsleeder mal!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Pingsten",
        "text": [
            [
                "Oll Pingsten, du oll Pingsten!",
                "Du g\u00fcllen, g\u00fcllen Tit!",
                "De Gr\u00f6ttsten un de Ringsten,",
                "wu ward dat Hart ehr wit!"
            ],
            [
                "F\u00f6r K\u00f6nig un f\u00f6r K\u0153ter,",
                "hog Barg un deepe Gr\u00fcnn',",
                "up Katens un up Sl\u0153ter \u2013",
                "de een, de s\u00fclwig S\u00fcnn."
            ],
            [
                "Dat s\u00fclwig gr\u00f6ne L\u00e4ben",
                "an Halm un Busch un Bom,",
                "de s\u00fclwig blage H\u00e4ben,",
                "de s\u00fclwig s\u00f6te Drom."
            ],
            [
                "Een Lachen un een Singen,",
                "een N\u00e4hmen un een Dank,",
                "een Hart v\u00f6r allen Dingen",
                "de heel oll Welt entlank."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Achter in't Holt",
        "text": [
            [
                "Dat is so still hier achter,",
                "as wir 'ne Kirch dat Holt,",
                "mit v\u00e4l wid Bagenfinster",
                "un Pilers, hoch un olt."
            ],
            [
                "Dat is so still nu worren;",
                "de Wold, de steiht un swiggt,",
                "as wenn dor vun sin Kanzel",
                "de Preester r\u00fcnner stiggt;"
            ],
            [
                "as wenn dor v\u00f6r'n Altor",
                "de Preester steiht un singt",
                "un de Gemeen den S\u00e4gen",
                "un ehr den Fr\u00e4den bringt."
            ],
            [
                "Dat is de s\u00f6te Vagel,",
                "de Nachtigall is dat \u2013",
                "dat sleiht een'n so to Harten,",
                "dat Og dat ward di natt;"
            ],
            [
                "as k\u00fcnnst du af dat l\u00fcchten",
                "all, wat up't Hart di liggt,",
                "as ob een gahn un bichten",
                "un still eens baden m\u00fccht."
            ],
            [
                "De hogen ollen Eeken",
                "de geiht dat d\u00f6rche Kron,",
                "de hogen ollen Eeken,",
                "as Chur un \u00d6rgelton."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Ick meen man so",
        "text": [
            [
                "Up Maidag w\u00fcrr ick achteihn Johr \u2013",
                "nee, wu de Tit henl\u00f6ppt!",
                "Un f\u00f6ftig s\u00fcnd v\u00f6r mi noch dor,",
                "wenn recht de Kuckuck r\u00f6ppt."
            ],
            [
                "Un Hans, je de hett lo\u00dft sick fri",
                "un deent nu bi den Burn,",
                "he kriggt nu ball sin B\u00f6dneri,",
                "wu lang will dat noch durn!"
            ],
            [
                "He deit sick nah'ne Brut all \u00fcm;",
                "wen he sick woll recht nimmt?",
                "Dat k\u00fcmmt oft gor to narrsch her\u00fcm,",
                "wen weet, wu dat noch k\u00fcmmt!"
            ],
            [
                "Dat Best dat is mi \u00fcmmer recht,",
                "wen weet, wat ick denn do,",
                "wenn he \u2013 na, ick heww nicks nich seggt \u2013",
                "ick \u2013 na, ick meen man so!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Dat is un blifft een narrsches St\u00fcck",
        "text": [
            [
                "Ick weet nich, wat dat heeten schall \u2013",
                "Hannjochen kickt mi \u00fcmmer nah,",
                "in D\u00f6nsk un Hoff un Sch\u00fcn un Stall",
                "un wu ick gah un wu ick stah;",
                "denn kickt he \u00fcm de Eck un denn",
                "eens wedder \u0153wer Tun un Rick,",
                "denn ut de Luk gor nah mi hen \u2013",
                "dat is un blifft een narrsches St\u00fcck!"
            ],
            [
                "Un wenn he buten haken deit",
                "un ick kam nah de R\u00e4gel ran,",
                "denn seggt he: prr! De Haken steiht,",
                "hei dreigt sick \u00fcm un glupt mi an;",
                "un hal ick's Abens Spol un Fla\u00df",
                "un schuw min Spinnrad ranner ick,",
                "denn schult he nah mi hen f\u00f6rdwas \u2013",
                "dat is un blifft een narrsches St\u00fcck!"
            ],
            [
                "He plirt nah mi, he kapt mi an,",
                "as wenn he mi wat fragen m\u00fccht,",
                "as ob dat \u0153werst rut nich kann,",
                "he sick tov\u00e4l bes\u00fcnn, mi d\u00fccht;",
                "dat deit \u00fcm em mi orig leed,",
                "ick s\u00e4d em jo den Ogenblick",
                "girn up de St\u00e4d, all wat ick weet \u2013",
                "dat is un blifft en narrsches St\u00fcck!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Hartspann",
        "text": [
            [
                "Mi is, ick weet nich, wu mi is \u2013",
                "ick gl\u00f6w, min Hart dat steiht,",
                "as ob furtst dal ick fallen m\u00fc\u00dft,",
                "wenn Hans v\u00f6r\u0153wer geiht."
            ],
            [
                "Denn sch\u00fctt mi so to Kopp dat Blot,",
                "v\u00f6r de Ogen ward mi't swart;",
                "ick warr denn as sonn Kr\u00e4wt so rot,",
                "mi spannt dat so dat Hart."
            ],
            [
                "Mi is denn so besw\u00f6gt; ick weet,",
                "dat tr\u00f6ck sacht wedder weg,",
                "wenn'ck mi eens orig afsch\u00fcdd'n let",
                "un Hans dor wat vun segg."
            ],
            [
                "Ick weet woll, wenn ick em man bed \u2013",
                "he kl\u00f6wt dor achter St\u00e4mm \u2013,",
                "wat he to Leew mi't sacht eens ded,",
                "man ick sch\u00e4m mi so v\u00f6r em."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "D\u00f6nken",
        "text": [
            [
                "D\u00e4udrupp anne Blom,",
                "Krint inne Krom,",
                "l\u00fctt Wratt uppe N\u00e4s',",
                "l\u00fctt Fettog in'n Kes' \u2013",
                "wen hadd't nich all s\u00f6cht,",
                "wen hadd't woll nich m\u00f6cht!"
            ],
            [
                "Ailen an't Kurn,",
                "anne Hanbutt een Durn,",
                "Kulen inne Backen,",
                "Schelm achter'n Nacken,",
                "Wissnut anne smuck Dirn \u2013",
                "wen hadd dat nich girn!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Wenn n\u00fcmms dat nich s\u00fcht",
        "text": [
            [
                "Din Moder ehr Dirn un min Vader sin S\u0153hn,",
                "wu lang heww' sick de nich all kennt!",
                "Se lat' nich vunanner, se lat' nich vuneen,",
                "so heww' se tosamen sick wennt.",
                "De G\u00f6ren de platschten tohop in de P\u00fctt,",
                "de glitschten zaft twee up dat Is \u2013",
                "de Dirn as sonn Bo\u00dfel so drall un so l\u00fctt,",
                "langsch\u00e4chtig de Bengel un wis."
            ],
            [
                "Se str\u00f6pten un s\u00f6chten in't Holt sick tosam",
                "Blag\u00f6schen, M\u0153sch, Nester un N\u0153t;",
                "de Slaps as sonn Rehbuck so orig un fram,",
                "grad as sonn Katteeker de Kr\u0153t."
            ],
            [
                "Dat w\u00fcrr nie nich nog ehr, dat ward nie nich all,",
                "so blew dat, so is dat noch h\u00fct;",
                "nu drap de twee beid sick hier achter in 'n Stall",
                "un k\u00fc\u00df' sick, wenn n\u00fcmms dat nich s\u00fcht."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Wat mag ick di girn",
        "text": [
            [
                "Wat mag ick di girn,",
                "du s\u00f6t oll l\u00fctt Dirn!",
                "Wat s\u00fcnd din K\u00fclpen so grell!",
                "As wenn dor' ne S\u00fcnn",
                "in beid se st\u00fcnn",
                "un sehen up twee blage S\u00f6ll."
            ],
            [
                "So schier b\u00fcst, so glatt,",
                "so quick as 'ne Katt,",
                "man dat du nich kratzt un nich stellst;",
                "din M\u00fcnd is so rasch",
                "un din Wurt knasch un basch,",
                "man dat du nich l\u00fcggst un nich schellst."
            ],
            [
                "Un b\u00fcst du mi got,",
                "denn so kumm up min'n Schot",
                "un w\u00e4s' man nich zipp un nich \u00f6t!",
                "Un b\u00fcst du mi b\u00f6s,",
                "denn gah nah de G\u00f6s'",
                "un kik mi doch an nich so s\u00f6t!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Wat s\u00fchst du butt un sur ut",
        "text": [
            [
                "Wat s\u00fchst du butt un sur ut,",
                "as wenn di wat verdr\u00fctt?",
                "Du s\u00fchst jo as 'n Schur ut,",
                "dat up S\u0153bnbr\u00f6der g\u00fctt,",
                "dat s\u0153ben W\u00e4ken anh\u00f6llt",
                "un dat nich ihrer geiht,",
                "bet dat de Wind de Roggensch\u00f6dd",
                "furt vun de Stoppel weigt."
            ],
            [
                "Sonn blage Ogen hest du jo,",
                "sonn schier' un witte T\u00e4hn \u2013",
                "wenn du eens lut uplachen deist,",
                "dat lett di gor to sch\u00f6n!",
                "Sonn Schelmenkulen kriggst du,",
                "as haddst \u00fcns all to Narrn,",
                "as ob girn k\u00fcssen m\u00fcchst du \u2013",
                "na, dor kann Rat to warrn!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Nu lat mi los",
        "text": [
            [
                "Nu lat mi los, nu lat mi gahn!",
                "Du dr\u00fcckst mi jo to Grus.",
                "Nu heww ick lang nog bi di stahn,",
                "nu m\u00f6t ick flink nah Hus."
            ],
            [
                "Nu lat mi los, nu lat mi gahn!",
                "Ick d\u00f6rw nich mihr, Gott weet!",
                "Ick heww di mihr to Leew all dan,",
                "as ihrlich Leew dat m\u00f6t."
            ],
            [
                "Wenn't Vader markt, wenn't Moder s\u00fcht,",
                "wu ick mi hier verschenk \u2013",
                "wen weet, wen weet, wat denn gesch\u00fcht,",
                "mi grust, wenn ick dat denk."
            ],
            [
                "Nu lat mi los, nu lat \u2013 nu lat!",
                "H\u00fcrst nich, dor knarrt de D\u00f6r \u2013",
                "s\u00fcht Vader hier mi uppe Strat,",
                "he sleiht mi swart im m\u00f6r."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Denn helpt dat nich",
        "text": [
            [
                "S\u00fch, wenn du mi nich magst un wist",
                "un mi nich wist un magst",
                "un achter Hans un Krischan b\u00fcst",
                "un \u00fcmmer ut mi lachst,",
                "as ob ick d\u0153sig wir un mall",
                "as Hinrich sin oll Vo\u00df in'n Stall,",
                "na \u2013 je denn helpt dat nich!"
            ],
            [
                "Un wenn du meenst, wat ick man spa\u00df,",
                "un dat's doch all min Irnst \u2013",
                "s\u00fch, denn b\u00fcst du am Enn de Klas,",
                "man dat to lat du't lirnst.",
                "Un wenn, ihr du di dat vers\u00fchst,",
                "du nahst mit sonn lang N\u00e4s' aft\u00fchst,",
                "na \u2013 je denn helpt dat nich!"
            ],
            [
                "Un wenn ick Liesch nu frigen do",
                "un swaps di sitten lat",
                "samst din oll Petersill, s\u00fch so,",
                "wen weet, ob mi dat schadt.",
                "Wenn du di v\u00f6r din'n Kopp denn sleihst",
                "un nahsten di vers\u00f6pen deist,",
                "na \u2013 je denn helpt dat nich!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Dat's d\u00fctsch",
        "text": [
            [
                "Lat miman tofr\u00e4den, Lurwig,",
                "s\u00fch, du kannst mi doch nich fri'n,",
                "un du makst de L\u00fcd man r\u00e4den,",
                "dor\u00fcm lat dat Tarren sin!"
            ],
            [
                "Du hest nicks un ick nich, Lurwig,",
                "un so hett dat all keen D\u00e4g,",
                "hett dat all keen'n rechten Schick nich \u2013",
                "gah din'n Gang! Ick gah min W\u00e4g'."
            ],
            [
                "Wi pa\u00df' in de Johr nich, Lurwig;",
                "\u00f6ller b\u00fcst 'ne heele Stot,",
                "un in Gr\u00f6tt ok heel un gor nich \u2013",
                "du b\u00fcst l\u00fctt, un ick b\u00fcn grot."
            ],
            [
                "Du b\u00fcst l\u00fctt un pipig, Lurwig,",
                "as 'n oll pipsig, mitig Hohn,",
                "strakst di mit de Dirns to h\u00fcpig,",
                "un du magst nich girn wat don."
            ],
            [
                "Nie keen eegen Katen, Lurwig,",
                "kriggst du, dat's all lang v\u00f6rbi;",
                "du hest oft dor all nah schaten,",
                "\u0153werst drapen hest du nie."
            ],
            [
                "Wi pa\u00df' nich tosamen, Lurwig;",
                "s\u00fch, ick b\u00fcn 'ne forsche Dirn,",
                "un ick h\u00fcr nich to de framen,",
                "un du magst girn blagen Twirn."
            ],
            [
                "Abens stiggst to Krog du, Lurwig;",
                "odder wir dat nich an dem?",
                "Man an Bier haddst nie nich nog du,",
                "trakeln deist du dat mit K\u0153m."
            ],
            [
                "Kemst an't Hus du denn mi, Lurwig,",
                "as du oft b\u00fcst, dick un dun \u2013",
                "s\u00fch, denn furtsten g\u00fcng ick hen di",
                "nah den irsten besten Tun;"
            ],
            [
                "halt mi dor'n Staken, Lurwig,",
                "recht sonn tagen Staken her",
                "un sl\u00f6g di din ollen Knaken",
                "botterweek un lahm un m\u00f6r;"
            ],
            [
                "dat du di nich r\u00f6gen, Lurwig,",
                "un nich stahn un liggen k\u00fcnnst",
                "un torecht di in din'n Br\u00e4gen",
                "in dree Dag' nich wedder f\u00fcnnst!"
            ],
            [
                "Wi pa\u00df' nich tosamen, Lurwig;",
                "s\u00fch, ick b\u00fcn 'ne stramme Dirn,",
                "un ick h\u00fcr nich to de framen,",
                "un du magst girn blagen Twirn."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Beg\u00f6schen",
        "text": [
            [
                "Du wist mi man beg\u00f6schen",
                "un meenst dat doch nich so;",
                "as Immen bi de R\u00f6schen",
                "stellst du un singst dorto."
            ],
            [
                "Min blanke Kron de lat mi",
                "un grip nich nah min'n Kranz",
                "du s\u00f6chst man f\u00f6r de Strat mi,",
                "nich f\u00f6r din Hus mi, Hans!"
            ],
            [
                "Du gierst man nah din L\u00fcsten",
                "un hest mi gor nich leef;",
                "du s\u00f6chst mi man in D\u00fcstern,",
                "un dat don all de Deew."
            ],
            [
                "Din Hart, din Seel verspreckst du",
                "un snackst mi gor to sch\u00f6n \u2013",
                "man mit din Ogen steckst du",
                "as mit'n Metz nah een'n."
            ],
            [
                "Du wist mi man beg\u00f6schen",
                "un meenst dat doch nich so;",
                "as Immen bi de R\u00f6schen",
                "stellst du un singst dorto."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Wat wist du't noch verst\u00e4ken",
        "text": [
            [
                "Wat wist du't noch verst\u00e4ken,",
                "wenn't di nich mihr gef\u00f6llt?",
                "Lat riten, Hans, lat br\u00e4ken,",
                "wat doch nich l\u00e4nger h\u00f6llt!"
            ],
            [
                "Wenn all man so gewi\u00df wir!",
                "Dat's lang nich mihr mit \u00fcns,",
                "all lang nich, as dat s\u00fcs wir,",
                "lang \u2013 lang nich mihr as s\u00fcns."
            ],
            [
                "S\u00fch, dunn wir'n \u0153wereen wi,",
                "een Lust, Hans, un een Weh;",
                "un nu gah beid alleen wi,",
                "nu s\u00fcnd wi wedder twee."
            ],
            [
                "De Saat, de \u00fcnner'n Plog is,",
                "kennt een woll, w\u00fcrr se gr\u00f6n;",
                "wat Wohrheit un wat Drog is,",
                "wu ball is dat to sehn!"
            ],
            [
                "Dat Unkrut steiht all h\u00f6ger,",
                "v\u00e4l h\u00f6ger as \u00fcns' Kurn,",
                "un neger, ach! un neger",
                "is all een Rusch un Durn."
            ],
            [
                "Nu h\u00f6llt dat nich un breckt nich,",
                "is Hack nich, is nich St\u00e4l;",
                "nu treckt dat nich un reckt nich",
                "un is nich half, nich heel."
            ],
            [
                "Wat wist du't noch verst\u00e4ken,",
                "wat di nich mihr gef\u00f6llt?",
                "Wat wist dat Wurt nich spr\u00e4ken?",
                "Lat riten, Hans, lat br\u00e4ken,",
                "wat doch nich l\u00e4nger h\u00f6llt!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Ehr is, as m\u00fccht se weenen",
        "text": [
            [
                "Wu oft nich nahgahn b\u00fcst mi \u2013",
                "wat kekst mi an so s\u00f6t!",
                "In Schummern hest du k\u00fc\u00dft mi,",
                "min Hart dat w\u00fcrr so heet."
            ],
            [
                "Nu seggst, ick schall man lopen,",
                "du haddst mi jo man narrt;",
                "nu lach se all tohopen,",
                "mi \u0153werst bl\u00f6tt dat Hart."
            ],
            [
                "Nu trug ick wedder keenen \u2013",
                "wen weet, wat he nich l\u00fcggt!",
                "Nu is mi, as ob'ck weenen,",
                "dot, dot mi weenen m\u00fccht."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Baben up'n Barg",
        "text": [
            [
                "Nee, wat 'ne Pracht, 'ne rore Pracht",
                "hier baben vun de H\u00f6g'!",
                "Dat is, as wenn 'ne Brut sick lacht,",
                "de gr\u00f6n Saat in ehr Hochtitsdracht",
                "vun Samt un Sid dor leg."
            ],
            [
                "So wit dat Og reckt, Feld an Feld,",
                "hier Rapp, dor Weit un Gast!",
                "Wu sick dat r\u00e4gt un r\u00f6gt un stellt",
                "un Kopp an Kopp tosamen h\u00f6llt",
                "in Sch\u00e4pel, Dr\u00f6mt un Last!"
            ],
            [
                "De Rogg so blag; dat dampt un stiggt",
                "un stiwt sick in sin Bl\u00e4ut;",
                "dat reckt un winnt sick rut un fl\u00fcggt,",
                "as ob dat dusend Fl\u0153gel kriggt",
                "un ut sin Schott sick dreigt."
            ],
            [
                "Dor uppe Wisch, de gr\u00f6ne Wisch,",
                "dor liggt dat Swad an Swad;",
                "dat r\u00fcckt so frisch, so s\u00f6t un frisch,",
                "as Gott sin S\u00e4gen uppen Disch,",
                "wenn Middag klappert wad."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Hochtit",
        "text": [
            [
                "Fleudus un Fiedel un, juchhei!",
                "Klarnett, juchhei! un Ba\u00df \u2013",
                "dat geiht f\u00f6r dull h\u00fct, heidildei!",
                "Un vull is Kros un Glas.",
                "Schultvader de wull wedder fri'n,",
                "de frigt den W\u00e4wer sin Karlin \u2013",
                "juchhei, juchhei un hopsasa!",
                "un heidilditschen dallala!"
            ],
            [
                "Dat geiht nu dull un vull dree Dag',",
                "all wat dat Ledder h\u00f6llt;",
                "un wen dat afh\u00f6llt, de is tag,",
                "un wen nich steiht, de f\u00f6llt.",
                "Den Schulten d\u00fcst in'n Kopp dat so,",
                "Karlin de danzt noch \u00fcmmerto \u2013",
                "juchhei, juchhei un hopsasa!",
                "un heidilditschen dallala!"
            ],
            [
                "Noch is keen twintig Johr Karlin,",
                "smuck is s' un stramm as keen;",
                "de Schult de k\u00fcnn ehr Vader sin",
                "un is man swack to Been.",
                "Na, he hett allens s\u00fcs f\u00f6r twee,",
                "un wat em f\u00e4hlt, na, dat hett se \u2013",
                "juchhei, juchhei un hopsasa!",
                "un heidilditschen dallala!"
            ],
            [
                "Wat plirt ji all so hen nah ehr,",
                "wat kl\u0153tert ji dor all",
                "un t\u00fcschelt hen un t\u00fcschelt her \u2013",
                "ach, Dirns, w\u00e4st doch nich mall!",
                "Wenn't klappert, gaht man hen to Haw'!",
                "Karlin de sitt denn achter'n Aw \u2013",
                "juchhei, juchhei un hopsasa!",
                "un heidilditschen dallala!"
            ],
            [
                "Un wenn ji nahst jug Kawels hackt,",
                "in't Fack staht, Me\u00df upslaht,",
                "liggt in ehr Armstohl se un snackt",
                "mit K\u00f6ster un Kandat;",
                "Musch\u00fcken stippt s' t\u00fcm Koffee in,",
                "un nahst k\u00fcmmt de Inspekter rin \u2013",
                "juchhei, juchhei un hopsasa!",
                "un heidilditschen dallala!"
            ],
            [
                "Wen weet, wu lang de Schult dat makt,",
                "he hett Water inne Bost,",
                "mit wen sin Witfru denn sick strakt,",
                "denn s\u00f6cht s' sacht b\u00e4ter Kost,",
                "denn s\u00f6cht s' den smucksten Kirl sick ut",
                "un ward noch eens 'ne lustig Brut \u2013",
                "juchhei, juchhei un hopsasa!",
                "un heidilditschen dallala!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Grotm\u00fcler",
        "text": [
            [
                "In't Holt dor de Grotm\u00fcler,",
                "wat heww de dor to Kop?",
                "Kuckuck un Vagel B\u00fclow",
                "de zaustern sick tohop."
            ],
            [
                "De kr\u0153keln sick tosamen,",
                "wen b\u00e4ter vun se kann,",
                "un wenn to Enn se kamen,",
                "denn fang se wedder an."
            ],
            [
                "Kuckuck! Kuckuck! so kreiht dat,",
                "Kuckuck! Kuckuck! \u2013 denn so",
                "eens B\u00fc-b\u00fc-b\u00fclow! fl\u00e4ut't dat,",
                "B\u00fc-b\u00fclow! B\u00fc-b\u00fclow."
            ],
            [
                "De Kuckuck hadd nich sw\u00e4gen,",
                "hadd girn dat letzte Wurt;",
                "he hett sick heesch all schr\u00e4gen",
                "un kuckuckt \u00fcmmer furt."
            ],
            [
                "Dat f\u00e4hlt man, dat de Heister noch",
                "tscharkt manked\u00f6rch, tschitscharkt;",
                "Ruhrdunk, Dompap un Kreih se noch",
                "dormank k\u00f6rrt, schalkt un karkt;"
            ],
            [
                "Dat f\u00e4hlt man, dat Quadux un Pogg",
                "in't Brok dormanken quakt,",
                "denn wiren se doch all in'n Tog,",
                "de dat Vergn\u00f6gen makt."
            ],
            [
                "De bogen B\u00f6m de sch\u00fcrrn",
                "ehr K\u00f6pp verdreetlich all,",
                "as wenn se dof noch w\u00fcrrn,",
                "wenn dat nich uph\u00fcrt ball."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Wegwiser",
        "text": [
            [
                "Weest, wu de Weg to de M\u00e4hltunn geiht,",
                "to sonn vull Tunn? Hak du man drist",
                "v\u00f6r D\u00e4u un Dag' bet in de Nacht,",
                "bet Stirn an Stirn sick baben wist."
            ],
            [
                "Kik di nich \u00fcm un bliw nich stahn,",
                "hak du din Fohr man v\u00f6rwartsch frisch \u2013",
                "nahst f\u00fchrst dat Kurn du in din Sch\u00fcn,",
                "dreggt Moder M\u00e4hlgr\u00fctt uppen Disch."
            ],
            [
                "Weest, wu de Weg t\u00fcm Daler is?",
                "De geiht hart achter't Penningst\u00fcck,",
                "un wen nich up'n Penning s\u00fcht,",
                "kriggt nie keen Dalers in sin Fick."
            ],
            [
                "Wu geiht de Weg to S\u00fcnndagsrauh?",
                "Man \u00fcmmer nah de Warkeldag',",
                "de Warkst\u00e4d d\u00f6rch un't Ackerfeld \u2013",
                "denn is f\u00f6r'n S\u00fcnndag gor keen Frag."
            ],
            [
                "S\u00fcnnabens is he nich wid af;",
                "kik eens, wat deckt dor Moder to?",
                "Dat is 'n frisch St\u00fcck Ossenfleesch \u2013",
                "un Ris un Plummen s\u00fcnd dat jo."
            ],
            [
                "Weest, wu de Weg to Armot geiht?",
                "Kik du man hen nah jeden Krog,",
                "gah nich v\u00f6rbi, dor's 'n goden Sluck",
                "un ok Scharwenzelkorten nog."
            ],
            [
                "Een Sack h\u00e4ngt in den letzten Krog,",
                "nimm mit em nah den letzten Sluck,",
                "wenn't wider geiht. Oll Vagelbunt,",
                "wat lett de B\u00e4delsack di smuck!"
            ],
            [
                "Un k\u00fcmmst du wu een'n Born v\u00f6rbi,",
                "denn mak dor holl du man din Hand",
                "un drink, so v\u00e4l du kannst un magst,",
                "du drinkst di doch nich to Verstand."
            ],
            [
                "Wu geiht de recht Weg hen to Ihr",
                "un sonn sch\u00f6n ruhig \u00d6ller denn?",
                "Grad ut, grad to, holl man din Mat,",
                "din Sch\u00fclligkeit do \u2013 denn k\u00fcmmst hen!"
            ],
            [
                "Un k\u00fcmmst du, wu de Weg sick kr\u00fczt,",
                "un weest nich recht, ob h\u00fcl ob hott,",
                "denn holl man still un frag din Hart,",
                "dat spreckt ok platt, denn gah mit Gott!"
            ],
            [
                "Wu geiht nah'n Kirchhoff hen de Weg?",
                "Dat so wat een noch fragen kann!",
                "Gah, wu du wist, du geihst nich \u00fcm,",
                "dor k\u00fcmmt toletz een jeder an."
            ],
            [
                "Man dor is noch v\u00e4l bi vermakt;",
                "gl\u00f6w du min'n Rat, gl\u00f6w du min Wurt:",
                "In Gottsfurcht gah du jo din Strat,",
                "sonn Graff hett noch 'ne Achterpurt!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Koll Feewer",
        "text": [
            [
                "Du b\u00fcst denn rein so geestlich, Jung,",
                "so leg un so elenn,",
                "as wir din Kopp 'ne M\u00f6llerpung,",
                "as Gosdreck an't witt Enn."
            ],
            [
                "As wenn dat Brot nich satt du kregst,",
                "so pewrig b\u00fcst un k\u00fcm;",
                "as wenn nich dr\u00f6g un natt du kregst",
                "un wu\u00dft noch ganz ut'n Lim."
            ],
            [
                "Din Witt in't Og is quitteng\u00e4l,",
                "din Mul as 'ne Kreek so blag;",
                "du warst so dr\u00f6g as'n Bessenst\u00e4l",
                "un wirst doch s\u00fcs so tag."
            ],
            [
                "Du sn\u00fcffst un qu\u00fcchst, as haddst'n Kropp,",
                "as \u0153wergoren Gest \u2013",
                "wat b\u00fcst f\u00f6r'n ollen Quesenkopp,",
                "dat du sonn Grappen hest!"
            ],
            [
                "Dat's nu glik an dree Mand all ran,",
                "du sl\u00e4pst di man so hen;",
                "un bi di sleiht rein gor nicks an,",
                "keen Afschrift un keen Spenn."
            ],
            [
                "Wat, Bengel, nimm di doch tosam!",
                "Du sleihst jo ganz ute Ort \u2013",
                "s\u00fch, Jung, ick lat den Dokter kam',",
                "wenn mi dat lang noch wohrt!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Moder schellt",
        "text": [
            [
                "Dat wohrt so lang nu, as dat wohrt,",
                "ick, Vader, wasch min H\u00e4nn';",
                "dat hett nu so un so keen Ort",
                "un nimmt noch'n kn\u00e4glich Enn."
            ],
            [
                "Wi m\u00f6t dor abslut'n Insehn don \u2013",
                "do doch dat Mul up, segg!",
                "Dat geiht de Dirn an Kranz un Kron,",
                "wenn wi't ehr nu nich legg'."
            ],
            [
                "Nich locken un nich hissen lett",
                "sick mihr de olle dumm Str\u00fcn;",
                "se hett ehrn Kopp up den Bengel sett't",
                "un ward nahst nog noch schrin."
            ],
            [
                "Sonn will Dirn is so swer to h\u00f6d'n",
                "grad as sonn Sack vull Fl\u00e4uh,",
                "s\u00fch, Vader, denn so is't vun N\u00f6d'n,",
                "wi pa\u00df' ehr up zaft twee."
            ],
            [
                "Wi m\u00f6t ehr eens de Bicht verh\u00fcr'n,",
                "den Kopp ehr wedder stell'n;",
                "wat schall sonn oll unnoslig Dirn",
                "mit sonn oll rugen Gesell'n!"
            ],
            [
                "Dat geiht so lang nu, as dat geiht \u2013",
                "nee! segg'ck, un teihnmal nee!",
                "Wenn sonn Unrack den D\u00f6st frigen deit,",
                "denn trugt de D\u00fcwel se."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "M\u00f6llers",
        "text": [
            [
                "De Wind de k\u00fcmmt, de Wind de geiht;",
                "weet n\u00fcmms, wuher \u2013 wuhen he weigt,",
                "een s\u00fcht man, wu de M\u0153hl he dreigt.",
                "De M\u0153hl de kl\u0153tert; wat seggt se \u2013wat?",
                "'n Sch\u00e4pel 'ne Matt! 'n Sch\u00e4pel 'ne Matt!"
            ],
            [
                "De M\u00f6ller de kek herut ute Luk,",
                "hadd 'ne rode Snut un 'n dicken Buk",
                "un in beid sin Been de Fik un de Muk \u2013",
                "wat schadt em dat? Wat schadt em dat?",
                "Sin M\u0153hl hett Fl\u0153gel, sin M\u0153hl hett'n Rad,",
                "un dr\u00f6g is dat M\u00e4hl, un de K\u0153m is natt \u2013",
                "'n Sch\u00e4pel twee Matt! 'n Sch\u00e4pel twee Matt!"
            ],
            [
                "Sugt ji man all anne Hungerpot!",
                "De M\u00f6ller hett doch sin sch\u00f6n St\u00fcck Brot,",
                "de hungert \u00fcmmer toletz irst dot.",
                "He hett vullup, he hett vullsatt;",
                "wat hett he nich un wat hadd he nich hatt!",
                "He matt't \u2013 he matt't, bet 'ne Last dat wad,",
                "sin Steen is rug, un sin Steen is glatt \u2013",
                "'n Sch\u00e4pel dree Matt \u2013 dree Matt \u2013 dree Matt!"
            ],
            [
                "Un M\u00f6llers gifft dat vun allerhand Ort;",
                "un wen sick dor nich vor wohrt \u2013 v\u00f6r wohrt,",
                "kriggt \u0153wer sin heel Gesicht 'n Bort.",
                "Dor's \u00fcmmer'n Fl\u0153gel un \u00fcmmer 'n Rad",
                "un Wind un Water in Land und Stadt,",
                "un wen sin Og nich hadd apen hatt,",
                "den n\u00e4hm se all sinen Rohm vun de Satt,",
                "denn de Katt is ok an'n Swanz'ne Katt;",
                "de ward vun sonn M\u00f6ller denn matt't \u2013 denn matt't,",
                "'n Sch\u00e4pel een Viert, 'n Sch\u00e4pel twee Viert,",
                "'n Sch\u00e4pel dree Viert, bet he kiken lihrt."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Dat k\u00fcmmt mit Hupen",
        "text": [
            [
                "Moder! 't will all nich mihr,",
                "so as dat schall;",
                "s\u00fch, nu steiht \u00fcns' Spann Pir",
                "f\u00f6r'n Kropp in'n Stall."
            ],
            [
                "Strohwitt is all \u00fcns' Heu,",
                "Duwick dormank \u2013",
                "nu s\u00fcnd all s\u0153ben K\u00e4uh",
                "rotwaterkrank."
            ],
            [
                "Nee, dat hett all keen D\u00e4g",
                "mihr \u0153wer Johr!",
                "Ehr Farken fret de S\u0153g",
                "mit Hut un Hoor."
            ],
            [
                "Jarrlings un Aulamms, s\u00fchst,",
                "krieg all de L\u00e4hm \u2013",
                "un dat j\u00fctsch H\u00f6wt is g\u00fcst",
                "grad as v\u00f6rdem."
            ],
            [
                "All \u00fcns' b\u00e4ten Raps is jo",
                "emerbedan,",
                "un Hans de Slaps is to",
                "Krog wedder gahn."
            ],
            [
                "Ick gl\u00f6w, de Weit sett't an",
                "Brand sick un Rust \u2013",
                "ach! un hadd Krischan man",
                "nich fast sick lu\u00dft."
            ],
            [
                "Moder! 't will all nich mihr,",
                "rein m\u00fccht ick blarrn,",
                "as ob sonn G\u00f6r ick wir \u2013",
                "wu schall dat warrn?",
                "Wu schall dat eenmal warrn \u2013",
                "wu schall dat warrn!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Fierabend",
        "text": [
            [
                "De Dak de dampt dor \u00fcnnen uppe Wisch,",
                "grad as sonn heet un vull Gr\u00fcttsch\u00f6ttel deit,",
                "de uppen Disch de L\u00fcdk\u0153ksch dr\u00e4gen ded",
                "to Nachtkost f\u00f6r de Knechts un Dirns un all,",
                "wat s\u00fcs een Recht noch anne L\u00fcdstuw hett.",
                "De S\u00fcnn geiht nu to R\u00fcst kort achter'n Wold,",
                "h\u00e4ngt hell un blank dor, as'n g\u00fcllen Appel",
                "an sonn Kinnjesbom deit, wenn Klingklas k\u00fcmmt,",
                "ut d\u00fcster Kamer in de hellicht D\u00f6nsk",
                "de G\u00f6ren r\u00f6ppt to'n blanken Dannenbom",
                "mit Fibel, Klapperknarr un Honnigkoken,",
                "Kuckuck, N\u0153tknacker, Popp un Hampeljochen.",
                "Sonn Fierabend is sonn Ort Kinnjes,",
                "f\u00f6r wen em recht nimmt; un wenn all die Stirn",
                "dor baben rutkam' een bi een un bl\u00e4nkern,",
                "denn is dat grad so as sonn Dannenbom",
                "mit Gold un S\u00fclwer, Wa\u00dfstock, g\u00fcllen Appels",
                "un P\u00e4pern\u0153t ok, denn de Rauh smeckt s\u00f6t",
                "nah jede Lust un Arbeit, un de Slap \u2013",
                "sonn wissen Slap, de nicks vun Dr\u00f6m afweet,",
                "in den keen Moord een'n ritt un keen Vergahn,",
                "dat di toglik in't Hart un in din'n Kopp st\u00f6tt \u2013",
                "de is nah'n sweren Dag de sch\u00f6nste Gaw."
            ],
            [
                "Dat ward all schummern \u00fcnnen in de Grund;",
                "de hellgr\u00f6n Dreesch lett sick heel brun all an,",
                "un vun de R\u00e4gel nah dat D\u00f6rp hen liggt",
                "de Fotstig dwas dor \u0153wer weg, grad as",
                "sonn lang g\u00e4l Faden vun utrappelt Wull.",
                "De K\u00e4uh s\u00fcnd afmelkt all all un ligg' still",
                "dor in de R\u00e4gel nu un achterk\u00e4un;",
                "man de oll swartbunt Bull steiht noch un sch\u00fcert",
                "sick an de Rickpost, wu de Br\u00f6ms' em st\u00e4ken,",
                "un br\u00fcmmt, as wir em s\u00fcs noch wat nich mit,",
                "as w\u00fcrr upst\u00e4ds em v\u00e4l to knapp dat Foder",
                "f\u00f6r s\u0153b'n un s\u0153bentig H\u00f6wt angelsch Veh,",
                "as wir dat in sonn echt oll holsteensch Koppel",
                "doch soans gor un gor to v\u00e4l mal b\u00e4ter. \u2013",
                "De Dirns de gahn hier dicht all v\u00f6r dat D\u00f6rp",
                "den Fotstig dal mit ehr vull Melkendracht;",
                "de blanken Emmers un witt Sch\u00f6rten schin'n",
                "hell mank de kr\u00f6ppten Widen d\u00f6rch, un h\u00fcr!",
                "Nu h\u00fcr eens, wu dat lustig snackt un snatert!",
                "De dor so lacht sick, is de dick Karlin,",
                "de dor sonn Prat hett, de is Preesters Wendelk,",
                "de hett an'n Kopp sonn grot Mul, wenn de spreckt,",
                "denn h\u00fcrt 'ne oll dow Fru up'n Vittel W\u00e4gs dat."
            ],
            [
                "Dat is, as tr\u00f6ck sick nu dat D\u00f6rp vuneen,",
                "as ob de Timmers all nu gr\u00f6tter w\u00fcrrn.",
                "De Schatten kr\u00fcppt nu, dick un lang un swart,",
                "dwas \u0153wer'n Damm hen, wu de Katens stahn;",
                "man baben is de Lucht so rein un klor.",
                "S\u00fch! dor l\u00fccht't all'n Stirn un blitzt, as Licht",
                "to Nachttit bl\u00e4nkert d\u00f6rch 'ne Lukenritz.",
                "De S\u00fcnn de is nu furt. Een hellicht Strip",
                "liggt \u0153wer'n Wold noch, grad as gleuend Isen,",
                "dat v\u00f6r den Hamer uppen Ambo\u00df k\u00fcmmt \u2013",
                "dor uppen Turn de Hahn schint noch dorvun.",
                "Still steiht Hans Adebor dor up sin Nest;",
                "sin een Been tr\u00f6ck he up, sin'n Kopp hett he",
                "deep achter\u0153wer leggt, sin'n Snabel h\u00f6llt",
                "he nah de Wind, as hadd he f\u00f6r de Nacht",
                "sick prat all makt. De L\u00fcnken dor in'n Bom",
                "de kr\u0153keln sick un zaustern sick nich mihr",
                "\u00fcm'n besten Platz dor baben \u00fcnner't Lof,",
                "mak' sonn Randal nich mihr, as weck L\u00fcd don,",
                "wenn s' nah ehr Recht schrin un grot \u00dcnrecht heww'.",
                "De heww' sick nu verdragen un s\u00fcnd still",
                "un heww' ehr K\u00f6pp all \u00fcnner ehr l\u00fctt Fl\u00fcnken.",
                "Un dat is got, denn s\u00fcs kem sacht de Katt,",
                "de in de apen Stalld\u00f6r sitt un spinnt,",
                "woll as Landr\u00fcder odder Amtsverwalter",
                "noch mit ehr scharp un duwwelt Kniptang mank se",
                "un halt ehr Bruchgeld af sick un ehr Spottel. \u2013",
                "All dat wat Vagel heet, dat s\u00f6cht sin Rauh,",
                "man d\u00f6rch de Drift hen sch\u00fctt de Fl\u00e4dermus",
                "so flink, as wull de Sw\u0153lk se nah dat don,",
                "as wenn se s\u00fclst sonn Ort vun Nachtsw\u0153lk wir.",
                "Se hett dat Reich nu baben noch f\u00f6r sick,",
                "denn dat's noch nich de Ul ehr eegen Tit,",
                "dat wohrt noch'n b\u00e4ten, ihr de ruter k\u00fcmmt",
                "ut ehr R\u00fcstlock dor baben \u00fcnner'n Turn",
                "bi'n Klockenstohl, wu de grot B\u00e4dklock h\u00e4ngt."
            ],
            [
                "D\u00f6rpin rid' nu de H\u0153ckers poorwis all;",
                "de Pir ehr Isen kl\u0153tern uppen Damm,",
                "un hen un wedder funkt dat vun de H\u00f6w ehr,",
                "wu uppen scharpen Steen dat Isen ansl\u00f6g.",
                "So langsam kam se ran un Schritt f\u00f6r Schritt,",
                "een h\u00fcrt dat glik ehr an, wu m\u00f6d se s\u00fcnd,",
                "wu n\u00f6dig ehr nu deit ehr Stall un R\u00fcm,",
                "Heu in ehr R\u00f6p un Hawer in ehr Kr\u00fcww",
                "un f\u00f6r ehr schunnen Knaken Rauh un Streu.",
                "V\u00f6rh\u0153ker ritt v\u00f6rup, fl\u00e4ut't v\u00f6r sick hen",
                "un denkt, wenn wi \u00fcns morrn man orig r\u00f6gen",
                "un de Inspekter noch twee Hakens tostellt,",
                "denn helpt sick orig dat v\u00f6r morrn Nacht noch;",
                "denn is de Dreesch bet an de Wold sacht wennt;",
                "wenn de oll Lehm man nich so stif dor wir! \u2013",
                "Dat is 'ne Schinnerie f\u00f6r Minsch un Veh.",
                "Sin Been de bummeln lang dal an sin'n Vo\u00df,",
                "un de oll Vo\u00df de h\u00f6llt sin'n Kopp v\u00f6rdal,",
                "as ob he sick besinnen k\u00fcnn un ded,",
                "as hadd he b\u00e4ter Dag' vor dissen sehn,",
                "de sch\u00f6nen Dag' noch vun den Junker her,",
                "wu Trens' un Stang em noch de Junker red,",
                "wu't \u0153wer Rick un Graben v\u00f6rwartsch g\u00fcng",
                "dwas \u0153wer'n Dreesch mit Prinz un oll Dian'",
                "un mit Kunte\u00df, de dree flink Windhunn', noch,",
                "bet de oll Has' sin letzte Pust hergew,",
                "as se dat dr\u00fcdd Mal v\u00f6r dat Holt em r\u0153melt",
                "un Prinz tospr\u00fcng, tobet un up em nehm.",
                "Oll Prinz de dr\u00f6g'n s\u00fclwern Halsband dunn,",
                "dat hadd dat gnedig Fr\u00f6len \u00fcm em bunnen \u2013",
                "an de hadd Prinz sick \u00fcmmer leidig andan \u2013",
                "un dor ded he so stur un v\u00f6rn\u00e4hm mit,",
                "grad so as de dull Junker mit sin Wapen.",
                "Man Prinzen g\u00fcng dat nahst noch gor to slicht;",
                "keen Hund is n\u00e4g'n Johr dull, de nich eens anl\u00f6ppt.",
                "Hensl\u00e4ken wir he nah den Bur'n sin H\u00f6rd",
                "un hadd dor s\u00f6\u00dfteihn Schap toschann'n b\u00e4ten.",
                "Dat wir dat irst Mal nich, wat sonn Ort St\u00fcckschen",
                "up eegen Hand v\u00f6r D\u00e4u un Dag' he utricht't.",
                "Dunn kern streng Order vun den ollen Herrn,",
                "de l\u00e4w dunn noch, un de, de ded'n Insehn \u2013",
                "dat hadd to glupsch doch st\u00f6tt em an sin'n B\u00fcdel.",
                "Dunn k\u00fcnn nich Junker em, nich Fr\u00f6len redden,",
                "dunn kreg de J\u00e4ger Prinzen an'n Strick",
                "un b\u00fcnn em af sin blank oll s\u00fclwern Halsband",
                "un nehm em mit sick nah dat Margellock",
                "un sch\u00f6t ahn eenzigst Gnad em v\u00f6r den Br\u00e4gen."
            ],
            [
                "Je ja, de Vo\u00df besinnt sick dor noch up,",
                "de weet dat all noch, as ob't gistern wir.",
                "Dat's lang all her, dat's gor to lang all her,",
                "dor's nu all sacht 'n halw Stieg Johr up hengahn,",
                "dat wir'n f\u00f6r em, den Vo\u00df, ok b\u00e4ter Tiden.",
                "Dunn kreg he up de Schau to G\u00fcstrow noch",
                "as beste Halfblotritslag de irst Premi;",
                "dunn g\u00fcll de Vo\u00df sin hunnert Pistolett,",
                "un weck s\u00e4d'n, he wir mihr wirt \u00fcnner Br\u00f6der;",
                "dunn seg Boddien sick dor em noch up an",
                "un hadd up't Hoor em k\u00f6fft f\u00f6r Friedrich Franzen.",
                "In'n Ritstall hadd sin R\u00fcm he dunn f\u00f6r sick,",
                "sin eegen isern R\u00f6p un steenern Kr\u00fcww;",
                "sin Hawer de was schier un swer, de Halter",
                "vun blank witt Ledder un 'ne wawen Staatsd\u00e4k",
                "hadd he, de reckt em \u0153wer Kopp un Uhren;",
                "dat dick leg Enn kem \u0153werst achterher.",
                "De Junker de hadd em dat Spatt anr\u00e4den",
                "bi'n achtteihnf\u00f6tschen Graben, den he nehm,",
                "nich eenmal nehm, nee, s\u00f6\u00dfmal achter'nanner,",
                "as he sick v\u00f6r de Leutnants wull wat wisen,",
                "teihn Duwwelluidur g\u00fcll noch de Wedd.",
                "Dunn sl\u00f6gen s' em in Lehm den kranken Hof",
                "un reben em un stellten em in Water;",
                "nahst kem mit gleundig Bolten de Pirdokter",
                "un brennt dat Spatt, man \u0153werst dat h\u00fclp all nich.",
                "Dunn tr\u00f6cken ut den Ritstall se den Vo\u00df",
                "un deden in dat tweetbest Spann em rinner.",
                "V\u00f6r Hak un \u00c4g, Me\u00dfwag un uppe Reis'",
                "geiht nu bi str\u00e4ken Mat Johr in Johr ut dat,",
                "un wenn dat W\u00e4der wesselt, lahmt de Vo\u00df.",
                "De Vo\u00df de kennt den Junker noch recht got;",
                "de is nu gnedig Herr. Dor sitt he jo",
                "in'n Rullstohl un in D\u00e4ken v\u00f6r sin D\u00f6r.",
                "H\u00fcr! wu he schellt un schimpt un dunnerw\u00e4dert",
                "un flucht, bet in den bittern Dod verdreetlich \u2013",
                "un Gott's Wurt kann doch man alleen em helpen.",
                "De Kopp is hoch all ute Hoor em wussen,",
                "so pollsur un pofistig s\u00fcht he ut,",
                "grad as sonn spakig un rotolmig Dann',",
                "an de de Miren rup un r\u00fcnner krupen.",
                "De Junker hett ok Gall un Spatt un Schibel,",
                "un wenn he geiht, st\u00fctt't he sick up sin'n Kr\u00fcckstock",
                "un smitt linksid un rechtsid sin oll Been,",
                "as de Urhingst deit mit'n Hahnentritt.",
                "He hett sin Leed alleen sick all anr\u00f6gt;",
                "keen graw oll heeden Sch\u00f6rt was v\u00f6r em s\u00e4ker,",
                "dags was he O\u00df un \u2013 na, wu Gott hett straft,",
                "wen wull dor grot wat seggn noch un richten!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Posteljon",
        "text": [
            [
                "De Klock de st\u00f6tt, de K\u00f6ster",
                "de beiert af de Woch;",
                "de Kl\u0153s' dor v\u00f6r ehr Nester",
                "de karken luder noch."
            ],
            [
                "Wat is dat f\u00f6r'n Gekl\u0153ter?",
                "Dat geiht jo klack un klick!",
                "\u2013 Dat is in't D\u00f6rp een K\u0153ter,",
                "sin Sei\u00df de hoort he sick."
            ],
            [
                "Klack, klick! klick, klack! so sleiht he",
                "sin'n Hamer r\u00fcnn un rup,",
                "un dorto pippt un fl\u00e4ut't he",
                "sick s\u00fclm een St\u00fcckschen up."
            ],
            [
                "Wat heet dat Panken, Pinken?",
                "\u2013 Dat is dor v\u00f6r de Sm\u00e4r,",
                "dor leggt de Smitt ni Tinken",
                "de isern \u00c4gen v\u00f6r."
            ],
            [
                "As nachts de Fl\u00e4mmstirn blunken",
                "mank Durn un Fleeder mank,",
                "so h\u00fcppt un spreuht de Funken,",
                "un dat geiht pinke pank!"
            ],
            [
                "Wat bl\u00f6\u00dft so sch\u00f6n dor achter?",
                "Wat's dat f\u00f6r'n hellen Ton,",
                "denn lut eens, denn eens sachter?",
                "\u2013 Dat is een Posteljon."
            ],
            [
                "De bl\u00f6\u00dft dat Leed vun Sleswig",
                "un Holsteen blotsverwandt,",
                "de bl\u00f6\u00dft dor vun de Gefjon",
                "un vun de D\u00fcppler Schant;"
            ],
            [
                "vun Meld\u00f6rp un Bornh\u00f6ved",
                "un Hinrich vun Swerin",
                "un vun de Grotm\u00fcl bl\u00f6\u00dft he,",
                "de achter Flensborg schri'n;"
            ],
            [
                "de sick vor Wallen hollen",
                "un s\u00fcnd doch man Grash\u00e4kt,",
                "un wenn dat fluscht, sick achter",
                "ehr groten Br\u00f6der st\u00e4kt."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Anmeigen",
        "text": [
            [
                "Ehr Sei\u00dfen de hoor se",
                "mit Hamer un Strick;",
                "nu s\u00fcnd dat gewohr se,",
                "de Rogg de r\u00f6gt sick."
            ],
            [
                "Nu seggt de Kalenner:",
                "Dat W\u00e4der blifft got.",
                "Nu binn se rod B\u00e4nner",
                "an Sei\u00dfen un Hot."
            ],
            [
                "Nu vull man, recht vull man",
                "dat Lechel, de Kiep!",
                "Nu \u00fcmmer f\u00f6r dull man!",
                "De Rogg is dotrip."
            ],
            [
                "Wen meigt nu am besten,",
                "wen meigt dat best Swad?",
                "De schall ok nich d\u00f6sten,",
                "de kriggt duwwelt Mat."
            ],
            [
                "Nu wist mi dat, Kinner!",
                "Nu wist mi dat mal:",
                "Wen k\u00fcmmt as flinkst Binner",
                "toirst dat Swad dal?"
            ],
            [
                "V\u00f6rdr\u00e4gen v\u00f6r all se",
                "schall s' nahst ok den Kranz,",
                "un v\u00f6rdanzen schall se \u2013",
                "juch! S\u00fcnndag ward danzt!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Bierpr\u00f6w",
        "text": [
            [
                "\u00bbLang Nahwern eens dat Lechel hen,",
                "wat to \u00fcns' Bier he seggt \u2013",
                "un ob sin Ollsch sonn Drinken ok",
                "as \u00fcns' to brugen d\u00f6ggt.\u00ab"
            ],
            [
                "\u00bbJug Bier, dor lett sick nicks vun segg'n,",
                "keen Kl\u00fcnner is't, keen J\u00fcch,",
                "dat is nich, Nahwer, alltosur",
                "un alltos\u00f6t ok nich."
            ],
            [
                "Un, Nahwer, wenn een hellig is,",
                "dat's heet, un dor is doch",
                "up'n Vittel W\u00e4gs keen Born to Hand,",
                "denn deit een sacht'n Tog."
            ],
            [
                "Man bi jug Bier, un, Nahwer, nicks",
                "f\u00f6r ungot, schint dat so,",
                "as dr\u00f6g dor Lazarus dat Molt",
                "un Simson Water to.\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Achter de Hock",
        "text": [
            [
                "Min Sei\u00df un Strick legg ick",
                "dor achter an't Sleet;",
                "nu kumm man, kumm, segg ick,",
                "hier's Oewerwind, Gret!"
            ],
            [
                "De Kiep lang eens, Dirn, her",
                "un't Lechel dorto",
                "un huk di man hier her",
                "uppe Garw, as ick do!"
            ],
            [
                "Giff Speck, Wust un Schinken,",
                "giff Pimpkes' un K\u00f6st!",
                "Lat \u00fcns \u00e4ten un drinken,",
                "giff her, wat du hest!"
            ],
            [
                "Min Lif dat was hellig,",
                "nu is dat min Hart;",
                "denn w\u00e4s' so gef\u00e4llig",
                "un giff em sin Part."
            ],
            [
                "Denn w\u00e4s' nich so drus, Dirn,",
                "un nimm nicks nich kr\u00fcmm!",
                "Un giff mi'n Pu\u00df, Dirn,",
                "un fat mi eens \u00fcm."
            ],
            [
                "Hier h\u00fcrt \u00fcns keen Uhr nich,",
                "keen Og s\u00fcht \u00fcns, Kind \u2013",
                "de Hock von Natur nich,",
                "de's dof jo un blind."
            ],
            [
                "Un s\u00fcht dat de L\u00fcnk ok,",
                "de lacht sick dorbi",
                "un denkt sacht: Dat k\u00fcnn'ck ok",
                "noch flinker as ji!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Moder schellt all wedder",
        "text": [
            [
                "Dirn, danz doch nich so hoch,",
                "Rock \u0153wer't Knee!",
                "Sch\u00e4m di! Sch\u00e4m ick mi doch,",
                "wenn ick dat seh."
            ],
            [
                "Smittst jo din'n Kopp so dull \u2013",
                "wu s\u00fcht dat ut!",
                "Grad so, as kem wen wull,",
                "du w\u00fcrrst sin Brut."
            ],
            [
                "Mit sonn drist K\u00fclpen jo",
                "\u00f6gst du de Manns \u2013",
                "wenn dat een markt, s\u00fch so,",
                "stellt he din'n Kranz."
            ],
            [
                "Wenn dat een markt, wu slicht",
                "du di verwohrst,",
                "sittst tok\u00fcm Johr viellicht",
                "dor du un rorst."
            ],
            [
                "Weenst in din Kamer din",
                "bl\u00f6dige Tran,",
                "m\u00fcchst glik v\u00f6r Schimp un Pin",
                "s\u00fclst dot di slahn."
            ],
            [
                "S\u00fch, Dirn, denn holl di an,",
                "wat du man kannst!",
                "Mennigeen, gl\u00f6w du man,",
                "hett all in Schimp u n Schann",
                "sick rinner danzt."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "R\u00e4genw\u00e4der",
        "text": [
            [
                "Nich wohr \u2013 dat's ok gor to verdreetlich, is't nich?",
                "V\u00f6rut f\u00f6r allens, wat 'ne Wirtschaft hett,",
                "de nu dr\u00f6g W\u00e4der grad so n\u00f6dig brukt",
                "as Wind 'ne M\u0153hl un as een Schipp dat Water \u2013",
                "wenn sacht un flink denn Drupp an Druppen dalf\u00f6llt,",
                "so dicht tohop, as wir'n s' in Garwen bunnen.",
                "Swart is de Lucht, un dat's een m\u00e4chtig Schur,",
                "wat een mit Fog Landr\u00e4gen heeten d\u00f6rft;",
                "dat h\u00f6llt dree Dag' un Nacht in eenschen an,",
                "de Kurrpitsch in de Buddel r\u00f6nnt as dull,",
                "de Pogg in't Glas de will abslut nich stigen,",
                "un't oll dumm W\u00e4derglas dat f\u00f6llt noch \u00fcmmer \u2013",
                "nich wohr, dat's ok gor to verdreetlich, is't nich?",
                "V\u00f6rut f\u00f6r allens, wat sonn Wirtschaft hett.",
                "Een'n Ogenblick lett sacht de S\u00fcnn sick sehn,",
                "man witt un matt s\u00fcht s' ut as Melk, de kest is,",
                "as wir s' elennig krank un hadd't koll Feewer,",
                "r\u00fcnd \u00fcmmen Kopp 'n Kimmeldok sick \u00fcmdan",
                "un leg dor baben in'n tweesleprig Bedd",
                "un hadd sick dor bet \u0153wer'n Hals inwickelt",
                "un m\u00fccht vun nicks un heel un gor nicks weeten.",
                "Denn eens denn r\u00f6gt sick baben dor de Dak",
                "un rullt sick r\u00fcm un dreigt un warwelt sick,",
                "as ob de krank S\u00fcnn sick eens r\u00fcmmer smet,",
                "dat mit de Hitt kreg un wull blot sick stangeln.",
                "Dat is de Wind, de wull woll, man he kann nich,",
                "de k\u00fcmmt so swack noch \u00fcmmer ut S\u00fcdwest:",
                "wenn he mal tost\u00f6tt, is dat grad, as wenn",
                "sonn l\u00fctten Jung in sonn S\u00f6\u00dfsch\u00e4pelssack,",
                "den s' \u0153wer't Sleet in't Backhus uph\u00e4ngt heww'",
                "un Moder waschen let, herin eens pust't.",
                "Een kann nich sehn een Vittel W\u00e4gs vor sick,",
                "un wenn een middags baben uppen Barg,",
                "r\u00fcnd\u00fcm fri R\u00fcm un apen Feld, ok st\u00fcnn.",
                "De Hoff, dat D\u00f6rp, de Landstrat is een P\u00fctt,",
                "de Wischen bi de M\u0153hl s\u00fcnd all all blank,",
                "bet an ehr Burd de Grabens all all vull",
                "un k\u0153n'n so flink dat Water furt nich schaffen,",
                "as dat vun baben k\u00fcmmt. Nee, 't is to trurig!",
                "Dor is so v\u00e4l to don, dat Enn is weg,",
                "dat F\u00fcr brennt een'n hell up all teihn Nagels,",
                "un s\u00fclst't Me\u00dff\u00fchren dat will nu nich mihr.",
                "Twee F\u00f6der st\u00e4ken fast all in'n Lehm",
                "bi'n Botterbarg, wu de Wennacker liggt;",
                "de Pir de damp' un sehn so blanking ut,",
                "as wiren s' heel un gor mit Tran afr\u00e4wen;",
                "de Knechts de heww' ehr Foders\u00e4ck \u00fcmdan",
                "sick \u00fcm ehr Schullern, 't Water leckt un dr\u00fcppelt",
                "vun'n Hot ehr as 'ne R\u00f6nn, un de oll Sw\u00e4p",
                "s\u00fclst will nich klappen mihr.",
                "Kik eens! Dor hoppt",
                "de dick Karlin de D\u00e4mm l\u00e4ngs bi dat Vehhus;",
                "ehr Sch\u00f6rt hett s' \u0153wer'n Kopp nam'n un ehr R\u00f6ck",
                "bet an de Kneek\u00e4hl hochup bunnen; kik eens!",
                "Wu se dor henpatscht mit ehr scheewen Been",
                "in de langsch\u00e4chtig Kirlssmerst\u00e4wel, kik!,",
                "de f\u00f6r ehr drallen Waden v\u00e4l to knapp s\u00fcnd;",
                "de knipen ehr, man se hett noch mihr Knipen:",
                "de Rotten s\u00fcnd dor achter in de Gat,",
                "dicht bi de Backaw un den Aantenpohl,",
                "un heww' sick de dree besten G\u00f6ssels stahlen,",
                "un Gant un Gos de schrigen as verr\u00fcckt.",
                "Wat ward Schultmoder seggen, wenn se't markt!",
                "De steiht de Kopp sit gistern so nich recht;",
                "se hett nah Fik all mit de F\u00fcllkell slahn",
                "un D\u00fcrten mit ehr h\u00f6ltern Slarp all sm\u00e4ten,",
                "se schellt un schimpt un smitt so mit de D\u00f6ren,",
                "de Schostein rokt, un Vader knurrt so v\u00e4l,",
                "un den is ok nicks, gor nicks recht to maken.",
                "De sinnt so v\u00e4l un snackt in sick herin,",
                "un kann doch keen Minsch f\u00f6r dat W\u00e4der f\u00f6r nich!",
                "Na nu, vun Vader will wi man nicks seggen,",
                "de hett sin'n Kopp so vull, dat de em d\u00fcst;",
                "dat's in de Aust jo, un de Weit dotrip,",
                "de Arwten de ligg' all noch up ehr Swad \u2013",
                "wat de nu woll all kint un utpahlt s\u00fcnd!",
                "Een mag dor nicks mihr h\u00fcren vun un weeten.",
                "Dat b\u00e4ten Timthee dat is ok noch buten,",
                "de V\u00f6rmahd dor was ok nich recht wat wussen,",
                "de Wull wir \u0153wer Johr dree Daler ringer,",
                "un de Avkat hett een Kaptal em k\u00fcnnigt \u2013",
                "dat schall un m\u00f6t he to Antoni schaffen,",
                "dat kost't nu ok all wedder ni Negozen!",
                "Un liggt sonn ganze Last up een Poor Schullern,",
                "denn kriggt een sacht dat mit sonn Ungedur,",
                "denn ward een sacht'n b\u00e4ten kettelhoorig,",
                "ick gl\u00f6w, denn k\u00fcnn bi mennigeen'n dat v\u00f6rkam'n,",
                "de't s\u00fcs ok grad nich mit'n D\u00fcwel h\u00f6llt \u2013",
                "wenn dat denn grad so drapen m\u00fc\u00df un k\u00fcnn sick,",
                "wat de leew Gott em uppe Strat begegent",
                "un noch so orig ok de Tit em b\u00f6d \u2013,",
                "he bet't Sch\u00f6ndank drist manke T\u00e4hn intwei,",
                "kreg't ok de Paster achterher to weeten",
                "un nehm em dorf\u00f6r snurrig in de Bicht.",
                "Ji weet' jo, wu dat Nahwer Bullern g\u00fcng,",
                "oll Krischan Buller \u2013 je, dunn l\u00e4w he noch! \u2013",
                "den ollen Buller meen'ck vun H\u00f6hen-Hagen \u2013,",
                "de hadd'n gor to sch\u00f6nen Rappslag buten,",
                "'ne wohre Pracht un Staat was't antosehn,",
                "de st\u00fcnn so dicht, k\u00fcnn Has' un Windhund dr\u00e4gen,",
                "un Mad un Emer hadd em nicks nich dan.",
                "F\u00f6r dusend Daler sl\u00f6g he em nich weg,",
                "man blot dat een, he hadd em nich vers\u00e4kert \u2013",
                "wat sch\u00fcll he ok! Sin Geld so weg to smiten!",
                "Sit d\u00f6rtig Johr was dor keen Hagel west,",
                "de See de let keen'n Hagel nich her\u0153wer,",
                "dat ded he nich, oll Buller was dor s\u00e4ker,",
                "dat m\u00fc\u00df he b\u00e4ter weeten, dor sl\u00f6g em",
                "keen Ader nah, un sonn oll Premi, wen",
                "mag dor girn ran, wenn dat nich n\u00f6dig deit.",
                "Dunn eens nah Disch \u2013 de Rapp de was meist rip \u2013",
                "hadd Krischan Buller in sin'n Armstohl l\u00e4gen,",
                "lurt uppe M\u00fcs' dor'n b\u00e4ten, as he't nennt,",
                "de Been lang utstreckt v\u00f6r sick up'n Sch\u00e4mel,",
                "sin Fru ehr siden Halsdok \u0153wer'n Kopp \u2013",
                "denn dat was swol, un de oll Fleegen st\u00f6ken \u2013",
                "un dr\u00f6mt, wat Brockelmann dree Daler s\u00f6\u00dfteihn",
                "em b\u00f6d f\u00f6r'n l\u00fctten Sch\u00e4pel Rostocksch Mat",
                "un, wenn teihn Last dat w\u00fcrr, denn een mit anner",
                "dreedusend un dreehunnert d\u00f6rtig Daler.",
                "Un dorbi sagt he as 'ne duwwelt Brettsag,",
                "de v\u00f6r dree Pir un'n b\u00f6ken Kammrad geiht;",
                "un dorto sn\u00f6w un pust' he manked\u00f6rch,",
                "as hadd he in Rapswater \u0153wernam' sick,",
                "blot man vun w\u00e4gen den kaptalen Bott",
                "un tov\u00e4l N\u00e4genogen dorto g\u00e4ten. \u2013",
                "Dunn rullt dat los up eens. As wenn sonn Schostein",
                "vun baben vun den b\u0153welst B\u0153hn dal inst\u00f6rt't,",
                "so ballert dat, so rastert dat un gnastert.",
                "Up Spr\u00fcng oll Buller, rew sick mit de D\u00fcm",
                "sin beiden Ogen klor un kek ut't Finster.",
                "Weg was de Drom! Dor st\u00fcnn dat pickenswart,",
                "dor g\u00fcnt den See, un steg un steg un sw\u00fcll,",
                "as wull un m\u00fc\u00df dat \u0153wer'n See eens r\u0153wer,",
                "grad up den Rappslag los. \u2013 Oll Buller rut,",
                "sin 'n nigen Hot sett't in de Fohrt he up,",
                "de h\u00fcng vun S\u00fcnndag her noch an den Riegel,",
                "un langt sin'n Handstock her sick ute Eck \u2013",
                "ahn den ded buten he dat nie un nie nich.",
                "Hen l\u00f6p he nah sin'n Rapp, un as he ankem,",
                "dor st\u00fcnn dat W\u00e4der grad em \u0153wer'n Kopp.",
                "Ran sust dat \u0153wer'n See, as wenn de D\u00fcwel",
                "v\u00f6rbi 'ne Kirch jagt 's Abens v\u00f6r Korfridag",
                "un de grot B\u00e4dklock grad den Festdag inl\u00fcddt.",
                "Brun w\u00fcrr dunn Buller, as sonn Gosbeer ward,",
                "wenn Gallen dor is. Dree grot Hagelslaten,",
                "as Waln\u0153t grot, de sl\u00f6gen v\u00f6r em dal.",
                "Flink b\u00f6hrt sin'n Handstock Buller up un draugt,",
                "as wull dat W\u00e4der uppe St\u00e4d he pannen,",
                "un schreg: \u00bbIck segg, wu du di't \u00fcnnersteihst,",
                "so schall di furtst dat helle Dunnerw\u00e4der!",
                "S\u00fch, Krischan Buller b\u00fcn'ck un mag sonn Spa\u00df nich!",
                "Ick weet nich, wu ick denn to b\u00fcn kumpabel!\u00ab \u2013",
                "Hen \u0153werst g\u00fcng de Hagel \u0153wer'n Rapp,",
                "grad as sonn steenern grot Schanseewalz geiht;",
                "dal g\u00fcng de Rapp, as w\u00fcrr he rinner stampt,",
                "as hadd'n sick dor an teihn Swadron Husoren",
                "r\u00fcnd \u00fcm sick s\u00fclst teihnmal her\u00fcm eens swenkt,",
                "un v\u00f6r em sl\u00f6g dat W\u00e4der in de B\u00f6k,",
                "dat Sp\u00f6n un Spledder \u00fcm sin'n Kopp em st\u00f6ben.",
                "Oll Buller \u0153werst schreg: \u00bbMan nich so hastig!",
                "Een spreckt een Wurt sacht f\u00f6r sin Eegendom!",
                "Dat is een slichten Kirl, de dat nich deit",
                "un de sick all so \u00fcnbesehens hennimmt,",
                "de is nich wirt, dat he wat hett un kriggt!\u00ab",
                "Un as de Storm em dunn sin'n Hot vun'n Kopp ret,",
                "sin'n nigen \u00dcnripen vun H\u00f6ter H\u00e4nsch,",
                "den Mandag he nah Pingsten sick irst k\u00f6fft hadd,",
                "un dormit afscheest \u0153wer Stock un Steen",
                "grad in de B\u00e4k ehr allerdeepste D\u00fcp \u2013",
                "kek he sick gor nich nah em \u00fcm un brummt:",
                "\u00bbNa, wenn de D\u00fcwel de Trumpet irst hett,",
                "kann mintw\u00e4g' girn he ok dat M\u00fcndst\u00fcck kriegen;",
                "up gegen'n Backaw hojahnt dat sick slicht!",
                "Un wenn de leew Gott dat glik \u0153wel nimmt,",
                "wenn een f\u00f6r sin god Sak een godes Wurt spreckt,",
                "je, denn \u2013 denn m\u00f6t he sinen Willen hebben;",
                "denn kennt he \u0153werst Krischan Bullern slicht \u2013",
                "mein Jes' nee ja! Een seggt sacht eens sin Meenung",
                "un wohrt sick denn ok grad nich v\u00f6r sonn Wurt,",
                "dat man so birt un noch keen Farken kriggt!\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Wu de D\u00fctsche sick tr\u00f6sten don deit",
        "text": [
            [
                "Wu b\u00f6s un slicht to laben",
                "de heel oll Welt mi d\u00fccht,",
                "holl du din'n Kopp man baben!",
                "dat is nich heel so slicht.",
                "Un k\u00fcmmt dat ok mit Hupen",
                "un g\u00fctt't as ut 'ne B\u00fctt \u2013",
                "denk nich glik an't Versupen,",
                "denn wuans is dat n\u00fctt?"
            ],
            [
                "Een Trost m\u00f6t \u00fcmmer bliwen,",
                "de is bi allens bi,",
                "de Grappen to verdriwen,",
                "min S\u0153hn, den mark du di!",
                "De helpt d\u00f6rch Sump un P\u00fctt weg,",
                "sl\u00e4pt \u0153wer Sorg un Pin",
                "grot v\u00f6rn\u00e4hm L\u00fcd un l\u00fctt weg:",
                "Dat k\u00fcnn v\u00e4l leger sin!"
            ],
            [
                "De een frigt sick'n Draken,",
                "sonn d\u0153mlich Schuchtel ran,",
                "de nich mal Gr\u00fctt kann kaken,",
                "keen Koh nich melken kann;",
                "ehr K\u00e4tels st\u00f6tt s' un Schapens,",
                "ehr P\u00f6tt smitt se intwei,",
                "verbrennt ehr isern Grapens",
                "un frett un drinkt f\u00f6r drei;"
            ],
            [
                "mein Jes', wat's dat f\u00f6r'n Bullern!",
                "Mein Gott nee ja, wat'n Wif!",
                "Ehr Oll de treckt sin Schullern",
                "un h\u00f6llt sin Uhren stif;",
                "he l\u00f6ppt in'n Acker r\u00fcmmer:",
                "\u00bbNee, ick verdr\u00f6g dat slicht \u2013",
                "dat tr\u00f6st't mi man noch \u00fcmmer,",
                "dat se keen Kinner kriggt!\u00ab"
            ],
            [
                "Den annern sin lett d\u00f6pen,",
                "all Johr sit elben Johr \u2013",
                "dat is jo t\u00fcm Vers\u00f6pen,",
                "t\u00fcm Telgen is't, nich wohr?",
                "He \u0153werst s\u00e4d bi't \u00c4gen",
                "to sin'n Feldnahwer: \u00bbFr\u00fcnd,",
                "dat's noch'n Gl\u00fcck vun w\u00e4gen,",
                "dat dat keen Tw\u00e4schens s\u00fcnd!\u00ab"
            ],
            [
                "Dor hett sick wen de Knaken,",
                "as ut dat Fack he sch\u00f6t,",
                "to Matsch un Maus tebraken \u2013",
                "he br\u00f6k sick beid sin F\u00f6t;",
                "doch weet he sick to faten:",
                "\u00bbDat ick nich furtst dat Knick",
                "mi uppe St\u00e4d afschaten,",
                "dat is een wohres Gl\u00fcck!\u00ab"
            ],
            [
                "Noch een de hadd'n Jungen,",
                "de st\u00f6hl un schulenl\u00f6p;",
                "de wir in't Water sprungen",
                "bi't Swemmen un vers\u00f6p.",
                "De Oll is ganz bedrapen,",
                "doch f\u00f6tt he sick un r\u00f6ppt:",
                "\u00bbJe, wir he nich versapen,",
                "se hadd'n em sacht noch k\u00f6ppt!\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Kamrad, kumm!",
        "text": [
            [
                "Un m\u00f6t ick vorw\u00e4rts as Rekrut",
                "mit Sabel un Musket,",
                "denn helpt dat nich! Hul nich so lut",
                "un heww di nich so, Gret!"
            ],
            [
                "De Trummel sleiht nu trumtritrum!",
                "Kamrad, kumm! Kamrad, kumm!",
                "Rechten, Linken! Speck un Schinken!",
                "Grad de Been un stif de Nack \u2013",
                "Kamrad, kumm mit Sack un Pack!"
            ],
            [
                "Un wenn een m\u00f6t, denn m\u00f6t he wull,",
                "un got is, wenn he kann",
                "un nich glik hett de B\u00fccksen vull",
                "un h\u00f6llt sick as'n Mann."
            ],
            [
                "Kommi\u00dfbrot hen! Kommi\u00dfbrot her!",
                "Is Helm dat, is dat Hot \u2013",
                "heww dor ick, heww ick hier dat swer,",
                "s\u00fch, Dirn, dat is glik got!"
            ],
            [
                "Ick wull, hier st\u00fcnn man sonn Franzos,",
                "sonn Klas vun Hannemann \u2013",
                "furtst mit de Plemp fohrt'ck up se los",
                "un haugt se in de Pann."
            ],
            [
                "Ick weet, du b\u00fcst un bliffst mi tru;",
                "na, lach eens, Dirn! Wat weenst?",
                "Keen anner ward min Fru as du \u2013",
                "un nu adsch\u00fcs noch eens!",
                "De Trummel sleiht nu trumtritrum!",
                "Kamrad, kumm! Kamrad, kumm!",
                "Rechten, Linken! Speck un Schinken!",
                "Grad de Been un stif de Nack \u2013",
                "Kamrad, kumm mit Sack un Pack!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Swart Ilsch",
        "text": [
            [
                "Se segg', wat ick vun de Taters stamm,",
                "se hadd'n achter'n Tun mi funn'n",
                "v\u00f6r s\u00f6\u00dftig Johr bi den Kn\u00fcppeldamm",
                "tonacht in de Nijohrsstunn."
            ],
            [
                "Weck segg', ick heww in'n Lif keen Hart,",
                "un weck, ick heww keen Seel;",
                "min Hoor dat is so gn\u00e4terswart,",
                "un min Hut so rug un g\u00e4l."
            ],
            [
                "All segg se dat: min Hasenschort",
                "de hett mi Satan k\u00fc\u00dft,",
                "un min Pirfot makt dat apenbor,",
                "wat 'ne Hex ick w\u00e4sen m\u00fc\u00dft."
            ],
            [
                "Un geiht in Hus un Hoff dat slicht,",
                "denn wir Swart Ilsch nich wit;",
                "un wu een Kind de Br\u00e4uhost kriggt,",
                "dat b\u00f6d Swart Ilsch de Tit."
            ],
            [
                "Un wenn nah't oll god Recht dat g\u00fcng,",
                "wat de oll god Tit se nennt,",
                "wu dat Amt sick noch de Hexen f\u00fcng,",
                "denn hadd ick lang all brennt."
            ],
            [
                "Un kam ick wu een D\u00f6r v\u00f6rbi,",
                "denn schellt mi olt un jung \u2013",
                "mit Steen dor smiten de G\u00f6ren nah mi",
                "un st\u00e4ken ut de Tung."
            ],
            [
                "H\u00fcr! wu de Meigers un Binners schimp',",
                "wat ick hier Ohren l\u00e4s' \u2013",
                "un ick heww noch n\u00fcmms keen Hoor nich kr\u00fcmmt,",
                "un ick meen mit n\u00fcmms dat b\u00f6s!"
            ],
            [
                "Mi steiht dat Hart, min Blot dat fr\u00fcst,",
                "mi gr\u00e4st dat in min Seel,",
                "as ob'ck mi s\u00fclst verfluchen m\u00fc\u00dft,",
                "as hadd'ck an Gott keen Deel."
            ],
            [
                "Ick weet, dat m\u00f6t wu schr\u00e4ben stahn,",
                "vun 'ne Witfru ward't vertellt,",
                "de is ok Ohren sammeln gahn",
                "up sonn grot Weitenfeld;"
            ],
            [
                "dunn is de Herr vun't Feld dor kam',",
                "de seg ehr an ehr Not,",
                "de hett se in sin Haus upnam' \u2013",
                "Un dunn w\u00fcrr allens got."
            ],
            [
                "Een'n grot un m\u00e4chtig Mann kenn ick,",
                "dor's \u00fcmmer Aust bi den,",
                "un mit sin Sei\u00df dor meigt he sick",
                "sin Kurn mit eegen H\u00e4nn'n."
            ],
            [
                "Ick wull, he gew mi nu Geh\u00fcr.",
                "Ick g\u00fcng girn mit em lank \u2013",
                "makt he ok man an de Kirchhoffm\u00fcr",
                "mi'n Lock mank't Nettel mank."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Dat Leed vun dat Pack",
        "text": [
            [
                "Dor achter dat Holt wahnt",
                "'ne lustig Ort L\u00fcr;",
                "lat 's Abens denn bring se",
                "ehr Middag to F\u00fcr."
            ],
            [
                "Ehr Mandag, so segg se,",
                "geiht Dingstags irst an;",
                "un de Fru dreggt de B\u00fccks,",
                "un de Pi dreggt de Mann."
            ],
            [
                "Dat Wif kann nich haken,",
                "de Kirl mag nich neig'n;",
                "un bi se geiht de S\u00fcnn up",
                "nich ihr as Klock teihn."
            ],
            [
                "Se n\u00e4hm' nicks nich v\u00f6r sick,",
                "denn so sleiht se nicks f\u00e4hl \u2013",
                "un ehr P\u00f6tt s\u00fcnd ahn Henk",
                "un ehr Emmers ahn Seel."
            ],
            [
                "Un f\u00e4ngt't an to frier'n,",
                "denn is ehr Holt all;",
                "un as de Koh dot wir,",
                "dunn so flickten s' den Stall."
            ],
            [
                "F\u00f6r't Hungern dor heww se",
                "man oft 'ne dr\u00f6g K\u00f6st,",
                "doch \u00fcmmer 'ne Buddel",
                "vull Snaps f\u00f6r'n D\u00f6st."
            ],
            [
                "Vun St\u00e4wels dor holl se",
                "tohop man een Poor",
                "un lat' viermal d\u00f6pen",
                "allmal in dree Johr."
            ],
            [
                "Un wenn dat viert r\u00fcnd is,",
                "denn so warrn dat ball s\u00f6\u00df,",
                "un'n Kamm heww se gor nich \u2013",
                "wen k\u00e4mmt Hasen un V\u00f6\u00df?"
            ],
            [
                "\u00bbKrisch\u0153ning, min S\u0153hning,",
                "de S\u00fcnn schint all buten!\u00ab",
                "\u00bbDe Mand is dat, M\u00f6ding!",
                "De schint d\u00f6rch de Ruten.\u00ab"
            ],
            [
                "\u00bbKrisch\u0153ning, min S\u0153hning,",
                "stah up un b\u00f6t F\u00fcr!\u00ab",
                "\u00bbAch nee, min leew M\u00f6ding!",
                "Dat Holt is so d\u00fcr.\u00ab"
            ],
            [
                "\u00bbKrisch\u0153ning, min S\u0153hning,",
                "mak flink un hal Water!\u00ab",
                "\u00bbAch nee, min leew M\u00f6ding!",
                "Dor sitt de Bukater.\u00ab"
            ],
            [
                "\u00bbKumm ruter, Krisch\u0153ning!",
                "De Koh schast du melken.\u00ab",
                "\u00bbAch! dat hett noch Tit nog,",
                "ick h\u00fcr s' noch nich b\u00f6lken.\u00ab"
            ],
            [
                "\u00bbNa, mak mi nich b\u00f6s, h\u00fcrst!",
                "Stah up nu in Goden!\u00ab",
                "\u00bbIck do't nich, wat b\u00fcst grad",
                "man mi dat anmoden!\u00ab"
            ],
            [
                "\u00bbAch, Krischan! Ick heww jo",
                "de Gicht in de Knaken!\u00ab",
                "\u00bbUn ick hadd in'n Drom mi",
                "so d\u00e4gten verslaken.\u00ab"
            ],
            [
                "So streden s', so legen s',",
                "so legen s' un streden,",
                "un as de Klock tw\u00f6lw sl\u00f6g,",
                "dunn so makten se Fr\u00e4den;"
            ],
            [
                "dunn s\u00e4den s': \u00bbWat will wi",
                "so sihr \u00fcns bedr\u00f6wen \u2013",
                "wi k\u0153n' jo man leewerst",
                "bet morrn fr\u00fch t\u00f6wen!\u00ab"
            ],
            [
                "\u00bbGeiht nicks \u0153wer Rennlichkeet!",
                "Dat is min L\u00e4ben,",
                "dat kriggt mit'n Titt een,",
                "dat lett sick nich g\u00e4ben;"
            ],
            [
                "dat steckt in dat Blot,",
                "un dat lett sick nich lihr'n,",
                "een mag noch so v\u00e4l sick",
                "un noch so dull bir'n;"
            ],
            [
                "Dat hett all keen Schick nich,",
                "wen dat nich is g\u00e4ben;",
                "geiht nicks \u0153wer Rennlichkeet,",
                "dat is min L\u00e4ben!\u00ab"
            ],
            [
                "De Ollsche de w\u00fc\u00df dunn mal",
                "\u00fcm sick to gripen!",
                "Se makt sick vun Kr\u00fcmmstroh",
                "een m\u00e4chtiges Wipen;"
            ],
            [
                "se halt uten Pohl sick",
                "een'n Emmer vull Water",
                "un s\u00e4d to ehr G\u00f6ren:",
                "\u00bbNu lat't dat Gesnater!\u00ab"
            ],
            [
                "Dor m\u00fc\u00dften de Jungs all",
                "un Dirns all sick schuben",
                "samst Kater, Hohn, Swin, Gos",
                "ut Kamer un Stuben."
            ],
            [
                "Dunn nehm se dat Wipen",
                "un f\u00fcng an to b\u00f6sten",
                "de Sahl un de Bahl,",
                "D\u00e4l, St\u00e4nners un P\u00f6sten."
            ],
            [
                "Se rew un se schrubbt,",
                "se wischt un se sch\u00fcert",
                "dat Schapp un den K\u00e4tel,",
                "P\u00f6tt, Schapens un B\u00fcrd."
            ],
            [
                "Toletz noch dor kreg se",
                "ehr Bessen un f\u00e4gt sick",
                "den Disch af twee, dreemal",
                "un huchelt un h\u0153gt sick:"
            ],
            [
                "\u00bbGeiht nicks \u0153wer Rennlichkeet!",
                "Dat is min L\u00e4ben,",
                "dat kriggt mit'n Titt een,",
                "dat lett sick nich g\u00e4ben!\u00ab"
            ],
            [
                "Nahst br\u00f6cht se de M\u00fcll all",
                "herut uppe Kor'n \u2013",
                "dor was \u00fcnner Fett",
                "f\u00f6r dree Johr de heel Gor'n."
            ],
            [
                "De Ollsche de g\u00fcng",
                "in de Eeken un B\u00f6ken;",
                "holtin g\u00fcng se, Lilgen \u2013",
                "kunfalgen to s\u00f6ken."
            ],
            [
                "Se f\u00fcnn se un w\u00fcnn se",
                "un b\u00fcnn se mit Klugen",
                "vun utrappelt Str\u00fcmpsch\u00e4cht \u2013",
                "so n\u00e4hrig s\u00fcnd Frugen."
            ],
            [
                "Nu hett se ball nog,",
                "un nu lett se dat Pl\u00fccken,",
                "ehrn Korf uppen Arm",
                "un ehr Kiep uppen R\u00fccken."
            ],
            [
                "Se dr\u00f6g in de Kiep",
                "ehrn l\u00fcttsten Krabaten;",
                "se hadd v\u00e4l to leef em,",
                "un se k\u00fcnn em nich laten."
            ],
            [
                "De Kiep hadd keen'n Deckel,",
                "dor kek he heruter,",
                "twee blanke Sl\u00e4pkarten",
                "de hadd in sin Snut he."
            ],
            [
                "\u00bbNu b\u00f6hren wi Schillings,",
                "nahst k\u00f6p wi \u00fcns Stuting:",
                "denn kriggst du ok af wat,",
                "min Seeling, min Puting!\u00ab"
            ],
            [
                "So humpelt to Stadt",
                "mit den Korf un dat G\u00f6r se,",
                "un, s\u00fch eens! fif Schilling",
                "de kreg se, de b\u00f6hr se."
            ],
            [
                "Man, ach! v\u00f6r de Bod",
                "kreg se wedder ehr N\u00fccken,",
                "verded se, vers\u00f6p se",
                "mit eens ehr poor Pl\u00fccken."
            ],
            [
                "Dunn tummelt nah Hus se",
                "den \u00d6wer bi't Water;",
                "dor sch\u00f6t ut de Kiep ehr",
                "herut de Krabater."
            ],
            [
                "Se seg em koppheister",
                "in Wickeln un B\u00fcndeln",
                "den \u00d6wer hendal",
                "mit Geblarr r\u00fcnner tr\u00fcndeln."
            ],
            [
                "Koppheister so sch\u00f6t he",
                "in't Water her\u00fcnner",
                "un spaddelt un blubbert,",
                "as ob swemmen k\u00fcnn he."
            ],
            [
                "Dunn jucht se un krischt se",
                "un s\u00fcng d\u00f6rche Nasen:",
                "\u00bbJung L\u00fcd de w\u0153l' ok jo woll",
                "lustig eens w\u00e4sen!\u00ab"
            ],
            [
                "Se seten un hukten",
                "tosam up twee H\u00fckers",
                "un b\u00fcnnen to Bessen",
                "Barkrisers un Str\u00fckers."
            ],
            [
                "Se legen so dull un so",
                "wi\u00df in de S\u00e4len \u2013",
                "de Sweet sch\u00f6t ehr druppwis",
                "heraf uppe D\u00e4len."
            ],
            [
                "\u00bbNu f\u00e4hlt \u00fcns man, Moder,",
                "noch fiw an twee Stiegen!\u00ab",
                "\u00bbDe w\u0153l wi woll, Vader,",
                "de w\u0153l wi woll kriegen!\u00ab"
            ],
            [
                "\u00bbDe Bessen de dr\u00e4g wi",
                "nu morrn nah den M\u00f6ller;",
                "Brot krieg denn in't Schapp wi",
                "un T\u00fcffken in'n Keller!\u00ab"
            ],
            [
                "Dor w\u00fcrren s' so lustig,",
                "dor m\u00fc\u00dften s' eens t\u00fcllen,",
                "dor deden de Oll un",
                "de Ollsch sick bekn\u00fcllen."
            ],
            [
                "Dat W\u00e4der was rusig,",
                "de Winter was buten;",
                "dat tr\u00f6ck dorch de St\u00e4nners",
                "un Sahlen un Kluten."
            ],
            [
                "\u00bbAch, Vader, wat fr\u00fcst mi!",
                "Herr Je, wat dat kolt is!",
                "Dat's leg, wenn een olt is",
                "un denn dor keen Holt is!\u00ab"
            ],
            [
                "Nich lang, dor f\u00fcng ok",
                "de Oll an to st\u00e4hnen:",
                "\u00bbAch, Moder, mi sch\u00fcddn",
                "as koll Feewer de T\u00e4hnen.\u00ab"
            ],
            [
                "\u00bbAch, Vader! Wat n\u0153lst du,",
                "wat helpt dat Besinnen!",
                "Wenn eener man recht s\u00f6cht,",
                "de ward woll wat finnen!\u00ab"
            ],
            [
                "Dunn s\u00f6chten s', d\u00fcnn f\u00fcnnen s' \u2013",
                "ehr Bessen de st\u00f6ken",
                "se rin nah de Aw,",
                "un de brennten as b\u00f6ken."
            ],
            [
                "D\u00fcnn s\u00e4den s': \u00bbDat's kolt,",
                "un de Deuker mag frieren \u2013",
                "de irst Not, de slimmst Not,",
                "de m\u00f6t een sacht kihren!\u00ab"
            ],
            [
                "Se sch\u00fcll em 'ne B\u00fctt,",
                "un he schimp ehr'n Draken;",
                "dunn kemen se wedder",
                "sick beid uppe Knaken."
            ],
            [
                "He grep nah de Rung",
                "un se nah den Spaten,",
                "un dunn g\u00fcng de Fohrt los",
                "dor g\u00fcnt bi den Katen."
            ],
            [
                "He sl\u00f6g dunn den Gr\u00e4wer",
                "swippswapps ute Fust ehr;",
                "gr\u00f6n w\u00fcrr se v\u00f6r Iwer,",
                "kort w\u00fcrr dunn de Pust ehr."
            ],
            [
                "Tospr\u00fcng se, tof\u00f6t se,",
                "luddhals krischt un rort se,",
                "rut ret ut den Poll em",
                "twee Fusten vull Hoor se."
            ],
            [
                "So n\u00fcschten se beid sick",
                "herin in den Graben,",
                "he baben \u2013 se \u00fcnner;",
                "he \u00fcnner \u2013 se baben."
            ],
            [
                "Se krischt as'n Swin,",
                "dat de Slachter hett st\u00e4ken;",
                "he b\u00f6lkt as'n Bull,",
                "den de H\u00fcrn se afbr\u00e4ken."
            ],
            [
                "Schultvader de is dunn",
                "v\u00f6r\u0153wer dor kamen.",
                "\u00bbWu\u00ab, r\u00f6p he, \u00bbwat, s\u00fcnd de",
                "all wedder tosamen?"
            ],
            [
                "Wat n\u00fcschen all wedder",
                "se dor anne Ir sick?",
                "An sonn leddig R\u00f6p,",
                "je dor biten de Pir sick."
            ],
            [
                "Wat sch\u00fcll wi se st\u00fcr'n,",
                "wenn dorto keen Not is;",
                "wi weet' dat jo all,",
                "wat in'n Hunnstall keen Brot is."
            ],
            [
                "Denn lat se man, lat se \u2013",
                "dor's nicks an gel\u00e4gen!",
                "Pack sleiht sick, Pack ward sick",
                "woll wedder verdr\u00e4gen!\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Scharpenw\u00e4wer",
        "text": [
            [
                "Scharpenw\u00e4wer un Quadux",
                "dr\u00f6pen sick bi'n Graben.",
                "Se hadd s\u00e4ten up ehr B\u00fclt,",
                "he sin Schuwkor schaben."
            ],
            [
                "\u00bbNee, wu flitig! Nee, wat'n Flit!",
                "Nahwer, so wat l\u00e4wt nich!",
                "Dat's nu glik nachtslapen Tit,",
                "man Ji \u0153werg\u00e4wt't nich!\u00ab"
            ],
            [
                "\u00bbNahwersch, je dat's as dit is,",
                "dat s\u00fcnd hochbeent Johren!",
                "Schillingssteg is Dalersweg,",
                "wen nicks hett, m\u00f6t sporen.\u00ab"
            ],
            [
                "\u00bbWat een meent un wat een seggt,",
                "Nahwer, s\u00fcnd twee Saken;",
                "Ji hewwt got wat f\u00f6r Juch br\u00f6cht,",
                "brukt nich mihr to raken!\u00ab"
            ],
            [
                "\u00bbWat een f\u00f6r sick s\u00fclm nich deit,",
                "deit een f\u00f6r sin G\u00f6ren!\u00ab",
                "Dormit f\u00fcng he wedder an",
                "as een Kirl to bohren;"
            ],
            [
                "tr\u00f6ck un sch\u00f6w un sch\u00f6w un tr\u00f6ck,",
                "suer w\u00fcrr't den Ollen,",
                "suer \u2013 bet he vor sin Lock",
                "mit sin Schuwkor hollen."
            ],
            [
                "\u00bbNa, god Nacht ok, Fru Quadux!\u00ab",
                "\u00bbGod Nacht, Scharpenw\u00e4wer!\u00ab",
                "D\u00fcnn tr\u00f6ck he sin Schuwkor nah",
                "in sin Lock an'n \u00d6wer."
            ],
            [
                "\u00bbGott, nee ja! Na, v\u00f6r sonn een'n",
                "mak ick Kr\u00fcz un S\u00e4gen!\u00ab",
                "s\u00e4d dunn Fru Quadux un is",
                "in ehrn Pohl rinst\u00e4gen."
            ],
            [
                "Vo\u00df hadd't h\u00fcrt un grint un s\u00e4r:",
                "\u00bbSlachter, Garwer, Schinner",
                "s\u00fcnd von Anno Toback her",
                "Swesterbr\u00f6derkinner!\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Ni Quartier",
        "text": [
            [
                "Nu treck wi, nu treck wi",
                "de V\u00f6rstadt lustig lank!",
                "Nu k\u00fcmmt de heele Kumpanie",
                "mit Sang un Kling un Klang, juchhei!",
                "mit Sang un Kling un Klang."
            ],
            [
                "De Herr Furier, de Herr Furier",
                "de tr\u00f6ck \u00fcns lang v\u00f6rut.",
                "Hurra, hurra, 'n ni Quartier!",
                "Hurra, 'ne nige Brut, juchhei!",
                "hurra, 'ne nige Brut!"
            ],
            [
                "Un wenn wi wedder v\u00f6rwarts gahn,",
                "is mennigeen besw\u00f6gt;",
                "man Jumferntran, sonn Jumferntran,",
                "wu ball is de nicht dr\u00f6gt, juchhei!",
                "wu ball is de nich dr\u00f6gt."
            ],
            [
                "Kumm her eens, Lisch! Kumm her, Marik,",
                "Wisch, Stin un Fik un D\u00fcrt!",
                "Wu is de beste Danzmusik,",
                "wu s\u00fcnd de besten \u00dcrt, juchhei!",
                "wu s\u00fcnd de besten \u00dcrt?"
            ],
            [
                "Nu kumm, Kamrad, un mak di prat!",
                "Nu s\u00f6k wi beid \u00fcns een.",
                "Wat d\u00fccht di vun de Swart, Kamrad?",
                "De is mal stramm to Been, juchhei!",
                "de is mal stramm to Been."
            ],
            [
                "Flink, ihr een anner fast se lo\u00dft!",
                "Wat d\u00fccht di vun de Witt?",
                "De smitt sick m\u00e4chtig in de Bost",
                "un hett sonn stolzen Tritt, juchhei!",
                "un hett sonn stolzen Tritt!"
            ],
            [
                "\u00bbNimm du de Witt, nimm du de Swart,",
                "nimm du se di allbeid!",
                "Ick let to Hus min Hart, min Hart,",
                "ick let to Hus min Freud, juchhei!",
                "min'n Schatz, min'n Trost, min Freud."
            ],
            [
                "Ick will keen Hand, de sachter strakt,",
                "ick mag keen blanke Og!",
                "Min Wurt, dat heww ick ehr vermakt,",
                "an een dor heww ick nog, juchhei!",
                "an een dor heww ick nog!\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Oll Vader Knaak",
        "text": [
            [
                "Oll Vader Knaak hadd krank dor l\u00e4gen \u2013",
                "dat irst Mal was't sit s\u00f6\u00dftig Johr \u2013,",
                "dunn hadd he mit sonn Angst dat kr\u00e4gen,",
                "un gor to gr\u00e4sig w\u00fcrr em dor."
            ],
            [
                "Dat sch\u00f6t mit eens all up dat Hart em,",
                "wu rug he l\u00e4wt hadd un kasprat \u2013",
                "un v\u00f6rre Ogen w\u00fcrr dat swart em,",
                "as hadd de D\u00fcwel em all fat't."
            ],
            [
                "\u00bbIck heww sonn Angst in all min Knaken\u00ab,",
                "s\u00e4d he d\u00fcnn, \u00bbModer, as sonn Kr\u00e4wt,",
                "den in koll Water af se kaken,",
                "un hadd so girn noch 'n b\u00e4ten l\u00e4wt!"
            ],
            [
                "Dat is de Dod, de f\u00f6tt un sch\u00fcddt mi,",
                "dat liggt mi up min Bost so swer \u2013",
                "ick gl\u00f6w, 'n b\u00e4ten b\u00e4ter w\u00fcrr't mi,",
                "s\u00fcngst du sonn geestlich Leed mi v\u00f6r.\u00ab"
            ],
            [
                "Dunn hadd se ehr Gesangbok kr\u00e4gen,",
                "de Ollsch, un sl\u00f6g dat up un rort:",
                "\u00bbWist, Vader, du den Abends\u00e4gen,",
                "den Morrnstirn odder Himmelfohrt?"
            ],
            [
                "Scha'ck di vun de Paschon een l\u00e4sen,",
                "sonn Stannsleed odder Jesusleed?",
                "Schall't vun dat christlich L\u00e4ben w\u00e4sen?",
                "Dat, Vader, bringt di sacht in Sweet!\u00ab"
            ],
            [
                "\u00bbAch, Moder, dat's to swacken Fleeder\u00ab,",
                "s\u00e4d Vader Knaak un st\u00e4hnt dorbi,",
                "\u00bbman furtst een vun de H\u00f6llenleeder,",
                "all annern d\u00fcsen nich bi mi!\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Sin Vader was Scheper",
        "text": [
            [
                "De Vader was Scheper, kn\u00fctt't Str\u00fcmp ut de Wull",
                "un hungerharkt s' nahsten vun Dr\u00fcttels sick vull;",
                "irst kn\u00fctt't he un kn\u00fctt't un de Schap h\u00f6dd he blot,",
                "man nahsten dor h\u00f6dd he den Junker vun't Got."
            ],
            [
                "De Oll de was Scheper; den Scheper sin S\u0153hn",
                "de mett nu nah Lasten sin Kurn uppen B\u0153hn;",
                "de hett nu dat Got un hadd frigt 'ne rik Brut \u2013",
                "wu b\u00f6lken de Dr\u00fcttels to Hals em nu rut!"
            ],
            [
                "De Oll de was Scheper un dr\u00fcnk man'n Sluck \u2013",
                "de S\u0153hn de makt nu mit Schampanjer kluck kluck!",
                "Un Jochen, de Ritknecht, de m\u00f6t nu so don,",
                "as wir sin Herr Junker un w\u00fcrr ball Baron."
            ],
            [
                "Nu hetzt he tohopen dor mit de Noble\u00df",
                "Parfor\u00dfen mit Hunn un Pik\u00fcrers de V\u00f6\u00df,",
                "un nachts denn so hetzt he dor mit se in't Spill",
                "sin Vader sin V\u00f6\u00df mit Spadill und Manill."
            ],
            [
                "Nu lappert un lickt he, wu jichtens he kann,",
                "an jede verrustert oll Wapen sick an;",
                "nu ritt mit de Junkers un f\u00fchrt he to Strid',",
                "man Schapl\u00fcs' de hett he noch \u00fcnner sin Sid'."
            ],
            [
                "To Landdag dor l\u00fcddt he nu mit an den Strang,",
                "doch is he nich Kl\u00f6ppel, nich Klock un nich Klang;",
                "de Oll was so klok, un de Jung is sonn Ap \u2013",
                "de Vader was Scheper, de S\u0153hn is een Schap."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Don un laten",
        "text": [
            [
                "Oll Paster Reuter g\u00fcng spazieren,",
                "dat W\u00e4der dat was gor to sch\u00f6n \u2013",
                "dunn kem dor sacht wat antof\u00fchren,",
                "un dat was Buer Stoffer D\u00f6n.",
                "De was all wedder eens to Stadt west",
                "un kem tor\u00fcgg nu dick un dun,",
                "de K\u0153m was wedder em to glatt west,",
                "sin Snut all wedder blag un brun."
            ],
            [
                "As he dunn rankem, s\u00e4d oll Reuter:",
                "\u00bbKriggt He denn, Stoffer, nie eens nog!",
                "De Pr\u00e4digt jidwermal \u00fcmgeiht He,",
                "man nie un keenen Dag den Krog!",
                "Versteiht He sick denn nich to faten,",
                "verspr\u00f6k He mi nich fast un stif:",
                "Wenn He dat ded, He k\u00fcnn't ok laten \u2013",
                "un wedder hett He vull dat Lif?!\u00ab"
            ],
            [
                "\u00bbPrr!\u00ab s\u00e4d dunn D\u00f6n. De Pir de st\u00fcnnen,",
                "de Wag de h\u00f6ll, un Stoffer sch\u00f6w",
                "sin'n Hot sick vun sin Snut nah hinnen",
                "un richt't sick up un harkt un sn\u00f6w",
                "un hickupt irst sin G\u00f6rgel klor sick,",
                "as ob de Frag he woll verst\u00fcnn,",
                "man up de Antwurt nich so drad sick",
                "un uppe St\u00e4d besinnen k\u00fcnn."
            ],
            [
                "\u00bbJe, Herr Propo\u00df, je\u00ab, s\u00e4d dunn Stoffer,",
                "\u00bbje, wat ick seggt heww, dat heww'ck seggt!",
                "Ick mag keen Warmbier un keen Koffee,",
                "un Melkgr\u00fctt is mi gor nich recht;",
                "de Brannwin is'n grotes Oewel,",
                "dat's wohr un dat is gor keen Frag \u2013",
                "man Water mag'ck nich in min St\u00e4wel,",
                "un unnod n\u00e4hm ick't in de Mag."
            ],
            [
                "Un dorbi bliw ick, wat ick seggt heww,",
                "un to min W\u00fcr stah'ck as'n Mann:",
                "Don kann'ck, ick weet woll, wat ick recht heww,",
                "un Gott weet, wat ick't laten kann!",
                "He hett man nich de rechte Kenntnis,",
                "Herr Paster, as ick nu woll seh \u2013",
                "dat is'n rennlich Unverst\u00e4ndnis,",
                "un anners as ick meent dat He."
            ],
            [
                "Un denn so een f\u00f6r alle Malen:",
                "Ick s\u00e4d, Herr Paster, ick k\u00fcnn't don,",
                "dat heet so v\u00e4l, ick kann't betahlen,",
                "un dornah kreigt nich Hahn nich Hohn.",
                "Un wenn ick s\u00e4d, ick k\u00fcnn't ok laten,",
                "na, Herr Propo\u00df, je, na, dat heet:",
                "Twee Pott, denn b\u00fcn'ck so vull nich gaten,",
                "dat ick nich noch twee P\u00e4gel let!\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "\u00dcns' K\u00f6ster",
        "text": [
            [
                "De oll Mann is \u00fcns' K\u00f6ster,",
                "de Oll mit slohwitt Hoor;",
                "in de Gemeen is west he",
                "nu \u0153wer s\u00f6\u00dftig Johr.",
                "De B\u00e4dklock st\u00f6tt, de B\u00e4dklock st\u00f6tt,",
                "nu k\u00fcmmt he glik herut",
                "dor ut den Turn sin Klockenpurt;",
                "still mank de Graffsteen geiht he furt,",
                "wu duknackt s\u00fcht he ut!"
            ],
            [
                "Dor an de M\u00fcr dor \u00fcnnen",
                "dor stahn twee smuck l\u00fctt B\u00f6m,",
                "twee stur teihnjohrig Linnen \u2013",
                "un mank se liggt een Steen.",
                "Dor sett't de oll Mann dal sick;",
                "de Tit, de nu vergahn,",
                "k\u00fcmmt wedder denn; denn bringt de Dod",
                "in sin oll Hart sin bitter Not",
                "un in sin Og 'ne Tran."
            ],
            [
                "Twee forsche S\u0153hns hadd hatt he,",
                "de m\u00fc\u00dften mit in't Feld,",
                "mit v\u00f6rwartsch as Soldaten",
                "nah Sleswig un de Belt;",
                "de h\u00f6ll'n beid dunn brav sick",
                "un w\u00fcrrn dor beid Schersant \u2013",
                "dat dr\u00f6p so swer den Ollen,",
                "as all beid nahst se follen",
                "dor v\u00f6r de D\u00fcppelsch Schant."
            ],
            [
                "De oll Mann is \u00fcns' K\u00f6ster,",
                "de Oll mit slohwitt Hoor;",
                "in de Gemeen is west he",
                "nu \u0153wer s\u00f6\u00dftig Johr.",
                "He beiert nah de oll Wis' noch,",
                "singt nah de oll Wis' v\u00f6r;",
                "de l\u00fctten G\u00f6ren sp\u00e4len di",
                "\u00bbWu wahnt Fru Ros'? Kort achter mi!\u00ab",
                "am leewsten v\u00f6r sin D\u00f6r."
            ],
            [
                "Un nahst denn sp\u00e4l se Gloribo",
                "un Klumpsack de geiht r\u00fcnd \u2013",
                "denn kickt de oll Mann \u00fcmmer to",
                "un h\u0153gt sick as sonn Kind.",
                "Sin Hart vergett denn all sin Weh",
                "un is nich l\u00e4nger krank,",
                "as sp\u00e4lten Wilhelm noch un Hans",
                "von Bom to Bom un Kringelkranz",
                "dor lustig midden mank."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Eng un woll",
        "text": [
            [
                "Giff, Moder, di tofr\u00e4ren!",
                "Wat sorgst un sinnst du v\u00e4l?",
                "De Sorgen, s\u00fch! de tehren",
                "un maken dr\u00f6g un g\u00e4l.",
                "An de toschannen hett sick",
                "all afsl\u00e4pt mennigeen;",
                "Sorg is een Worm, de frett sick",
                "d\u00f6rch Isen un d\u00f6rch Steen."
            ],
            [
                "Olt is un scheef \u00fcns' Katen,",
                "versackt all Sahl un Fack,",
                "de St\u00e4nners weck utschaten",
                "un weck verolmt un swack \u2013",
                "doch k\u0153n wi \u00fcns noch r\u00f6gen,",
                "wu knapp, wu eng un l\u00fctt,",
                "doch sitt wi noch in'n Dr\u00f6gen,",
                "wu dull dat weigt un g\u00fctt."
            ],
            [
                "Denk an de Pracht un Ihren,",
                "de in de Kr\u00fcww eens lagg,",
                "un lat din Hart nich gieren",
                "un lat din Oh un Ach!",
                "Weest nich? De g\u00fcllen Sl\u0153ter",
                "Up Sogsand bugt s\u00fcnd de.",
                "Denk: eng un woll v\u00e4l b\u00e4ter,",
                "oll Ollsch, as wit un weh!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Wat hett sonn Junker mihr",
        "text": [
            [
                "Wat scher'ck mi \u00fcm sonn Eddelmann",
                "un all sin'n blanken Staat,",
                "sin Kumms\u00e4l un sin Schimmelspann,",
                "sin Kutschwag, sin Hanswust Johann",
                "mit Tressen uppe Naht!"
            ],
            [
                "Frag' nicks nah all sonn Himphamp nah \u2013",
                "mi d\u00fcst min eegen Sweet!",
                "Un wu ick gah un wu ick stah,",
                "dor gah un stah, dor stah un gah",
                "ick up min eegen F\u00f6t."
            ],
            [
                "Ick d\u00f6sch hier up min eegen D\u00e4l",
                "min Rogg- un Weitengarw;",
                "min Fust is rug un swer un g\u00e4l",
                "un stif grad as min D\u00f6scherst\u00e4l",
                "un groff un unbedarwt."
            ],
            [
                "Dat Kurn is min un min dat Brot,",
                "is Dr\u00f6mt dat, is dat Last \u2013",
                "dat's all glik v\u00e4l un all glik got,",
                "nog hett, wen kihrt sin eegen Not",
                "un nimmt all as dat pa\u00dft."
            ],
            [
                "Min Sch\u00f6ttel vull un warm min Jack",
                "un rein min heeden B\u00fcr,",
                "ahn Lunk min Dack, ahn Swamm min Fack,",
                "min Hus ahn Schimp un Schann un Snack \u2013",
                "wat hett sonn Junker mihr!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "F\u00f6rster Knoop",
        "text": [
            [
                "Set F\u00f6rster Knoop to Krog in'n Dr\u00f6gen",
                "un kem vun't Bier he uppen Krock,",
                "denn f\u00fcng he m\u00e4chtig an to leegen",
                "un makt ut jede Dutz dree Schock;",
                "un ded em denn dormank wen snacken",
                "mit wu? woso? wuans? un wat?,",
                "denn pust't he up glik beid sin Backen",
                "un r\u00f6p: \u00bbDat h\u00fcrt up't anner Blatt!\u00ab"
            ],
            [
                "So set ok eens he dor; dunn s\u00e4d he \u2013",
                "bi't tweet Glas Krock dor wir he grar \u2013:",
                "\u00bbIs dat upst\u00e4ds een rores W\u00e4der,",
                "man ok de H\u00f6hnerjagd is ror!",
                "Een Volk heww'ck achter bi de Eeken,",
                "twee anner up de Roggenbrak",
                "un dree denn noch dor g\u00fcnt de B\u00f6ken,",
                "wu nu se den Rappacker hak'."
            ],
            [
                "Na, gistern gah ick mit Schass\u00fcren",
                "v\u00f6r Middag 'n b\u00e4ten in't Revier",
                "un wull toglik ok af eens sp\u00f6ren,",
                "wat dor nich noch mihr H\u00f6hner wir.",
                "As ick nu so henst\u00e4wel buten",
                "un nah de Brak nahst ranner kam,",
                "sitt Musche Has' breet manke Kluten",
                "as sonn Kaninken drus un fram."
            ],
            [
                "Schass\u00fcr man, de entfamte K\u00f6ter,",
                "de scheest to hastig nah em ran \u2013",
                "heidi! up g\u00fcng de Has', utret he,",
                "hest mi nich sehn! all wat he kann.",
                "Ick flink dunn min oll Scheetding runner",
                "un lang em eens geh\u00fcrig nah \u2013",
                "knick! knack! man Wunner \u0153wer Wunner,",
                "hen g\u00fcng de Has', je ja! je ja!"
            ],
            [
                "Ih, denk ick, sch\u00fcll di dat so dreegen?",
                "Du nehmst em doch gef\u00e4hrlich \u00df\u00fcr!",
                "Ick fix d\u00fcnn ran, bet wu he l\u00e4gen,",
                "dor seg ick glik, wat Swei\u00df dor wir.",
                "Furtst sp\u00f6r ick dunn de Brak noch r\u00fcnner",
                "gradwegs bet in den Dannenkamp,",
                "dor in dat Vo\u00dflock, hal's de Schinner!,",
                "was rinner krapen Meister Lamp."
            ],
            [
                "Ick lang dor rin, man aftolangen",
                "was he nich, wat ick langt un grep;",
                "wat was dorbi recht antofangen,",
                "he set to fast un v\u00e4l to deep.",
                "Dor m\u00f6t sick doch'n Mittel finnen \u2013",
                "du kannst dor so doch vun nich gahn!",
                "So denk ick dunn, un dat Besinnen",
                "dat h\u00fclp mi, as dat oft all dan."
            ],
            [
                "Inf\u00f6ll mi glik min Schrubenkr\u00e4tzer,",
                "de \u00fcnnen an min'n Ladstock sitt;",
                "sonn Schruw h\u00f6llt fast, licht los nich lett se \u2013",
                "Dat was keen Frag, dor g\u00fcng dat mit.",
                "Af makt ick dunn den heeden Loppen,",
                "de \u00fcm den Kr\u00e4tzer r\u00fcmmer set,",
                "un hal mi Lampen as sonn Proppen,",
                "de drang wat ute Buddel geht.\u00ab"
            ],
            [
                "\u00bbNa\u00ab, s\u00e4d d\u00fcnn K\u00f6ster H\u00fcbenbecker,",
                "den F\u00f6rster set tonegst he grar,",
                "\u00bbEhr Wurt in Ihren, man sonn St\u00f6cker,",
                "Herr F\u00f6rster, dat's mi denn doch gor \u2013\u00ab",
                "\u00bbVerg\u00e4ten Se Ehr R\u00e4d nich, K\u00f6ster!\u00ab",
                "fel F\u00f6rster Knoop em flink in't Wurt,",
                "\u00bbwi kam' jo s\u00fcs noch vun dat Beste,",
                "de H\u00f6hner, af, wenn lang dat durt!"
            ],
            [
                "Ja, vun de H\u00f6hner wull ick seggen...",
                "As ick nahst nah de H\u0153kers will,",
                "seh ick Schass\u00fcr den Kopp antrecken,",
                "un as sonn M\u00fcr so steiht he still.",
                "Burr! burr! hen v\u00f6r mi g\u00fcng de Vagel,",
                "dat heel Volk \u2013 f\u00f6fteihn \u2013 meiner Seel!",
                "Ick mak ok F\u00fcr, man Dunnerhagel!",
                "keen eenzig Hohn, keen Fedder fel."
            ],
            [
                "Ih, segg ick, b\u00fcst du denn behext h\u00fct,",
                "hest du an sonn oll Wif di sch\u00fcrt,",
                "dat du din Kurn to sid di steckst h\u00fct",
                "un di so bandig dat mall\u00fcrt?",
                "Ick gah dunn wider nah de Koppel",
                "un kik noch nah de H\u00f6hner mal \u2013",
                "dor, richtig! achter uppe Stoppel",
                "dicht bi de H\u0153kers f\u00f6llen s' dal."
            ],
            [
                "To't Laden nehm'ck mi gor de Tit nich;",
                "wi beid ehr nah, Schass\u00fcr un ick,",
                "dat was bet nah de Stoppel wit nich,",
                "wu't f\u00f6llt, dor h\u00f6llt sonn Hohn ok sick.",
                "Schass\u00fcr de f\u00fcng glik an to sp\u00f6ren,",
                "un as nah't Pulvermat ick grip,",
                "seh'ck all den Hund den Kopp upb\u00f6hren \u2013",
                "dor st\u00fcnn he v\u00f6r 'ne H\u0153kerkiep."
            ],
            [
                "Ih, denk ick, is de Hund bes\u00e4ten?",
                "Wat hett he dor? Wat is em nu? \u2013",
                "Ick stah un kik un t\u00f6w noch'n b\u00e4ten,",
                "man he steiht fast up Trojedu;",
                "f\u00f6rwohr, he hadd de H\u00f6hner drapen \u2013",
                "de H\u00f6hner, dat r\u00f6k de oll T\u00f6l,",
                "de wiren nah de Kiep rin krapen,",
                "all s\u00f6\u00dfteihn H\u00f6hner, meiner Seel!"
            ],
            [
                "Schass\u00fcr de g\u00fcnst, grad as sonn Teckel",
                "v\u00f6r't Vo\u00dflock, wu de Vo\u00df in sitt.",
                "Ick slah fix to de Kiep ehr Deckel;",
                "wat, segg ick, deist du nu dormit?",
                "Ick will to Hus all mit se st\u00fcren,",
                "man as ick neger mi bes\u00fcnn,",
                "wull ick dat glik eens utprobieren,",
                "wat ick nich recht mihr drapen k\u00fcnn."
            ],
            [
                "Ick mak de Kiep dunn apen'n b\u00e4ten,",
                "dat een to Tit man ruter k\u00fcnn,",
                "un as ick mit'n Steen ansm\u00e4ten,",
                "dor burrt de Vagel enkelt hen.",
                "Burr! fl\u00f6g dat, burr! \u2013 knick! knack! so sch\u00f6t ick,",
                "ick w\u00fc\u00dft jo, dat min Og nich dr\u00f6g,",
                "bet all de H\u00f6hner to min F\u00f6t ick \u2013",
                "keen dree Minut nehm't \u2013 liggen seg.\u00ab"
            ],
            [
                "De K\u00f6ster kleigt sick still de Waden",
                "un j\u0153kt nahdenklich sick dat Kinn:",
                "\u00bbNee, so wat l\u00e4wt nich! Man dat Laden,",
                "Herr F\u00f6rster, g\u00fcng dat denn so swinn?\u00ab",
                "Dunn r\u00f6p de F\u00f6rster: \u00bbAch, wat, wecker!",
                "Dat h\u00fcrt jo up'n armer Blatt!",
                "Wen, min oll leew l\u00fctt H\u00fcbenbecker,",
                "wen hadd to't Laden Tit ok hatt!\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "De krank Soehn",
        "text": [
            [
                "Hier, Moder! Hier is gor keen Tog;",
                "hier achter schint de S\u00fcnn",
                "grad as in'n Mai so warming noch,",
                "dat's noch nich lat \u2013 du weest dat doch,",
                "wu girn ick buten b\u00fcn."
            ],
            [
                "Grad hier bi \u00fcns' oll Immenschur,",
                "wenn'ck dor so sitt un denk",
                "un't s\u00fcmmst so dichting v\u00f6r min Uhr,",
                "dat stimmt so recht to min Natur \u2013",
                "dor stell man hen de B\u00e4nk!"
            ],
            [
                "De Kirch v\u00f6rbi un Kirchhoff kann'ck",
                "mi dor so wit \u00fcmsehn,",
                "de grote Wisch un Schapdrift lank,",
                "de heel deep Grund noch af un mank",
                "de Hellbarg beid de Seen."
            ],
            [
                "Denn ward mi gor to sch\u00f6n to Mot,",
                "as wir keen Hoor mi kr\u00fcmmt \u2013",
                "ick denk denn gor nich an den Dod,",
                "ick meen denn, all ward wedder got,",
                "noch ihr de Winter k\u00fcmmt."
            ],
            [
                "Un wenn de S\u00fcnn denn deeper stiggt",
                "un geiht to R\u00fcst dor still,",
                "denn ward mi as sonn Vagel licht,",
                "de grad sin irst Swunkfeddern kriggt",
                "un se vers\u00f6ken will."
            ],
            [
                "S\u00fcnd dat de Kronen, Moder?",
                "De Kronen, de dor tehn?",
                "Furt is all lang de Adebor \u2013",
                "kik du! Mi is de Kopp so swor,",
                "ick kann se so nich sehn."
            ],
            [
                "S\u00fcnd dat de Kronen, Moder?",
                "De Kronen, wat dort schrit?",
                "Mi is, as r\u00f6p een \u00e4ben mal",
                "hoch ute Luft vun baben dal \u2013",
                "ick gl\u00f6w, dat's all ehr Tit."
            ],
            [
                "S\u00fcnd dat de Kronen, Moder?",
                "Mi dr\u00f6mt verl\u00e4gen Nacht,",
                "wenn irst de Kron ehr Order kreg,",
                "wat ok min Feewer af denn t\u00f6g,",
                "denn w\u00fcrr'ck noch b\u00e4ter sacht."
            ],
            [
                "Un wenn't de Kron is, Moder!",
                "B\u00f6hr mi min'n Kopp to H\u00f6g,",
                "ick will, ick m\u00f6t dat s\u00fclm mit sehn,",
                "wenn se dor hoch v\u00f6r\u0153wer tehn,",
                "ick st\u00fcrw, wu'ck dat nich seg."
            ],
            [
                "Ach, Moder, Moder, gah nich furt",
                "un lat mi nich alleen!",
                "De gn\u00e4terswart oll Spenn de lurt",
                "un r\u00f6gt ehr langen Been."
            ],
            [
                "S\u00fchst nich? De gn\u00e4terswart oll Spenn \u2013",
                "dor l\u00f6ppt s' de Eck to H\u00f6g \u2013",
                "de kickt so n\u00fcrig nah mi hen,",
                "as wir'ck sonn arm l\u00fctt Fleeg."
            ],
            [
                "Ach, Moder, Moder! Wenn du geihst,",
                "denn sch\u00fctt se glik heran",
                "un sett't grad v\u00f6r min Og mi meist",
                "an't Hart ehr Fadens an."
            ],
            [
                "Un mennigmal un mennigmal,",
                "denn ward \u2013 denn is mi so,",
                "as b\u00f6gt ehr scharpen T\u00e4hn se dal",
                "un bet un bet nu to."
            ],
            [
                "Ach, Moder \u2013 Moder, gah nich furt",
                "un lat mi nich alleen!",
                "De gn\u00e4terswart oll Spenn de lurt",
                "un r\u00f6gt ehr langen Been!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Ollendeel",
        "text": [
            [
                "De Ollsch hett nu dat Ollendeel,",
                "l\u00fctt Kamer bi den Bur'n,",
                "nich \u0153werschrag, nich \u0153werv\u00e4l \u2013",
                "up't Johr s\u00f6\u00df Sch\u00e4pel Kurn."
            ],
            [
                "Ehr Mann is dot, ehr S\u0153hn is dot,",
                "beid \u00fcnner eenen Steen;",
                "keen Kinnskind ward bi ehr noch grot,",
                "se sitt nu ganz alleen."
            ],
            [
                "Se sitt un spinnt, se spinnt un sitt,",
                "ehr Finger is half lahm;",
                "ehr F\u00f6t dor will't nich recht mihr mit,",
                "se breckt woll ball tosam."
            ],
            [
                "Man abens, wenn dat schummern wad,",
                "denn hinkt se v\u00f6r ehr D\u00f6r,",
                "denn r\u00f6gt sick wat, denn r\u00f6gt sick dat,",
                "as w\u00fcrr se jung, in ehr."
            ],
            [
                "Denn f\u00fchrt de Post dor lank de Strat,",
                "dor achter bi den See;",
                "denn makt de Swager sick parat,",
                "un d\u00f6rch dat Holt bl\u00f6\u00dft he."
            ],
            [
                "Dat klingt so s\u00f6t, so eegen jo",
                "as Sang un \u00d6rgel her;",
                "so nipp h\u00fcrt denn de Ollsche to,",
                "as bl\u00f6s' he man f\u00f6r ehr."
            ],
            [
                "Un wenn toletz dat Hurn verst\u00fcmmt,",
                "denn kickt se nah de Stirn,",
                "wu een bi een heruter k\u00fcmmt,",
                "dat s\u00fcht se gor to girn."
            ],
            [
                "Un wenn een Stirn vun'n H\u00e4ben f\u00f6llt,",
                "denn f\u00f6llt he ehr in't Hart;",
                "wit ward ehr't as de ganze Welt,",
                "hell as 'ne Altorkart."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Sch\u00fcst du dat sin",
        "text": [
            [
                "Wenn allens sl\u00f6ppt, wen eensam dor",
                "un hartkrank up sin'n P\u0153hl denn liggt",
                "un finnt keen Og vull Slap un gor",
                "keen Rast v\u00f6r \u00d6ller un v\u00f6r Gicht,",
                "de denkt woll: Wenn du slapen k\u00fcnnst",
                "een Stunn ahn Riten un ahn Pin \u2013",
                "Dor h\u00fcr! De Hoffhund hult un g\u00fcnst!",
                "Is dat din Rop? Sch\u00fcst du dat sin?"
            ],
            [
                "De Mulwarp de smet gistern jo",
                "up in de K\u0153k grad \u00fcnner'n Hird;",
                "se t\u00fcschelten dat all sick to,",
                "Grotvader un Marik un D\u00fcrt;",
                "se segen witt ut alltohop,",
                "'ne Tran hadd in ehr Og Karlin \u2013",
                "de Mulwarp smet! Is dat din Rop?",
                "Sch\u00fcst du dat sin? Sch\u00fcst du dat sin?"
            ],
            [
                "Wat is dat all as Angst un Not,",
                "as Nacht ahn Stirn, Wehdag' ahn Enn';",
                "ach, wir't doch irst v\u00f6r\u0153wer blot,",
                "un dr\u00f6gen s' in din Sark di hen!",
                "Wat n\u0153lst du f\u00f6r 'ne ewig Tit,",
                "Dod, mit din'n Morgens\u00fcnnenschin \u2013",
                "Dor h\u00fcr! dor h\u00fcr! de Ul de schrit \u2013",
                "Is dat din Rop? Sch\u00fcst du dat sin?"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "He st\u00fcrw",
        "text": [
            [
                "Nu, Meister, schruw He to dat Sark!",
                "Nu, Moder, Moder, mak di stark",
                "un dr\u00f6g di af din Tran!",
                "De Wag de f\u00fchr nu v\u00f6r, Johann,",
                "un Schritt f\u00f6r Schritt lettst du din Spann",
                "hen nah den Kirchhoff gahn."
            ],
            [
                "Wi, Kinner, wi gahn mit to Fot;",
                "de Weg to Gott is \u00fcmmer got,",
                "un is't sonn sworen Gang,",
                "so swor as ick em gahn nu m\u00f6t,",
                "mi dr\u00e4gen doch sacht hen min F\u00f6t,",
                "wir he noch eens so lang."
            ],
            [
                "Wat freugt ick mi, as Gott em gew \u2013",
                "sonn eenzigst Kind hett een so leef,",
                "wat helpt dat alltosam!",
                "He st\u00fcrw; ick bring em nah sin Graff,",
                "Gott's Husd\u00f6r is't, dor sett'ck em af \u2013",
                "f\u00fchr to, in Jesu Nam!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Sin Hoor was g\u00e4l",
        "text": [
            [
                "Dat was inne Aust, dor fr\u00f6g he ehr,",
                "wat se sin Brut sin m\u00f6cht,",
                "dunn tr\u00f6ck s' ehr M\u00fcnd to 'ne P\u00fcnt un s\u00e4r:",
                "\u00bbDu wirst mi grad de recht!",
                "Du hest nich Hus, un du hest nich Hoff,",
                "un du s\u00fchst nah nicks nich ut \u2013",
                "din Hoor is so g\u00e4l un din Fust so groff,",
                "s\u00f6k di man 'ne anner Brut!\u00ab"
            ],
            [
                "\u00bbMin Fust de's groff, un min Hoor dat's g\u00e4l,",
                "un as ick b\u00fcn, so b\u00fcn'ck,",
                "man ick holl vun di so v\u00e4l \u2013 so v\u00e4l,",
                "as 'ne Lewark vun ehr Fl\u00fcnk.",
                "Du b\u00fcst min Irst, un du bliffst min Een,",
                "wenn du mi ok vun di st\u00f6ttst;",
                "du hest mi s\u00fcs nich so stur ansehn,",
                "man dat du't nu vergettst."
            ],
            [
                "Un Hus un Hoff is all recht got,",
                "dat geiht so wit as't geiht \u2013",
                "doch s\u00f6g noch keen an de Hungerpot,",
                "de wat don kann un wat deit.",
                "Min Hoor dat's g\u00e4l, un min Fust de's groff,",
                "un ick heww, wat een hebben m\u00f6t,",
                "de flinkste Hand up'n ganzen Hoff",
                "un'n still un tru Gebl\u00f6t."
            ],
            [
                "Ick weet woll, wen di din'n Kopp verdreiht,",
                "de kriggt di noch heel in de Sner!",
                "Wenn din S\u00fcnn h\u00fct noch so grell schinen deit,",
                "din Storm k\u00fcmmt morrn achterher.",
                "He kriggt di, he is dor an nah dan,",
                "wat b\u00fcst du blind un dull!",
                "He is all 'n halw Stieg Dirns nahgahn",
                "un makt sacht dat Stieg noch vull!\u00ab"
            ],
            [
                "\u00bbGah du man hen, wu du henh\u00fcr'n deist,",
                "ick weet woll, wat ick weet;",
                "min Schatz den mag ick aller-allermeist,",
                "un dat's glik got, wu he heet.",
                "De kriggt tok\u00fcm Johr sin Vader sin St\u00e4r,",
                "wenn de Sw\u0153lk ut't Nest ruter kickt,",
                "de k\u00fcmmt vun de Solidaten her",
                "un weet woll, wat sick schickt."
            ],
            [
                "Snackst du so klok, as du magst un wist,",
                "de Sak steiht nich so slimm;",
                "gah du man hen, wu du herkam' b\u00fcst,",
                "du snackst mi doch nich r\u00fcm!\u00ab \u2013",
                "Dor sweg he still un s\u00e4d keen Wurt,",
                "still hadd he't an sick nahm'",
                "un tr\u00f6ck \u0153wer dat grot Water furt",
                "un is nich wedderkam'."
            ],
            [
                "Marik de w\u00fc\u00dft woll, wat se w\u00fc\u00dft,",
                "hell schen un heet ehr S\u00fcnn;",
                "se k\u00fc\u00dft ehrn Schatz un strakt un k\u00fc\u00dft,",
                "so v\u00e4l se m\u00fccht un k\u00fcnn.",
                "Un as dat Fr\u00fchjahr kem dunn ran",
                "un't Sommer worrn wir \u2013",
                "dunn gew s' em all, wat een g\u00e4ben kann,",
                "mihr as ehr Hart, v\u00e4l mihr."
            ],
            [
                "Un as se em hadd g\u00e4ben all",
                "un de Sw\u0153lk ruter kek ut't Nest,",
                "dor hadd he nog, un Knall un Fall",
                "is up un furt he west.",
                "Ehr Finster dat st\u00fcnn up mennig Nacht,",
                "ehr w\u00fcrr so weh, so weh \u2013",
                "de Wind de st\u00f6dd dor rinner sacht,",
                "man wen nich kem, wir he."
            ],
            [
                "De Wind de sl\u00f6g de Stoppel swart",
                "mit scharpe Hagelsw\u00e4p;",
                "de Wind de sl\u00f6g ehr in ehr Hart,",
                "dat de Tran in't Og ehr l\u00f6p;",
                "de Storm de sl\u00f6g mit sin Hagelsei\u00df",
                "toschann' ehr sch\u00f6nes Kurn \u2013",
                "de Storm de ret ehr de Ros' ut dat Hoor",
                "un let ehr man den Durn."
            ],
            [
                "So set se in ehr Kamer dor",
                "un weent un st\u00e4hnt un s\u00e4r:",
                "\u00bbWat de anner spr\u00f6k, is worrn nu wohr,",
                "min Storm de k\u00fcmmt achterher;",
                "sin Fust was groff, un sin Hoor was g\u00e4l;",
                "he hadd, wat een hebben m\u00f6t \u2013",
                "een Hart vull Leew, 'ne ihrlich Seel",
                "un'n still un tru Gebl\u00f6t!\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "De Kronen",
        "text": [
            [
                "De Kronen trecken hoch dor \u0153wer'n See,",
                "de Metten fl\u00fcggt un spinnt de Stoppel in;",
                "so witt is dor dat Feld vun, as wir't Rip",
                "un Frost un Snee. Dat bl\u00e4nkert in de S\u00fcnn,",
                "grad as witt Sid deit anne Dodenkron,",
                "de \u00fcnner Glas an de Churpiler h\u00e4ngt",
                "dicht bi de \u00d6rgel, wenn de S\u00fcnn se dr\u00f6ppt",
                "dwas d\u00f6rch dat Altorfinster S\u00fcnndag morrns.",
                "Krank liggt de Ird dor as 'ne sch\u00f6n jung Fru,",
                "de se to Bedd heww' br\u00f6cht, as ehr Stunn kem,",
                "un de't Melkfeewer \u0153werstahn nich kann,",
                "tosam dor\u0153wer breckt un starben m\u00f6t",
                "un selig, still un gottgef\u00e4llig starwt:",
                "Se weet, ehr Kind dat \u0153werl\u00e4wt ehr doch,",
                "dat liggt vull L\u00e4ben in sin B\u00fcndeln dor,",
                "as inne warme Weeg, in Fack un Timmer."
            ],
            [
                "De Kronen trecken hoch dor \u0153wer'n See.",
                "Klamm h\u00e4ngt dat Lof un matt an Telg un Twig;",
                "de heel oll Wold steiht irnst un stumm un still,",
                "so still un trurig dor un in sick kihrt",
                "as een, up den mit eens dat Ungl\u00fcck kem",
                "un de nu noch sick nich to faten weet.",
                "De S\u00fck is braken in sin hoges Hus;",
                "sin Kinner fallen v\u00f6r em een bi een",
                "un ligg' nu stif, verschr\u00fcmpt as Liken vor,",
                "de unnod un vull Elenn storben s\u00fcnd.",
                "Un wu sonn arm l\u00fctt Blatt noch gr\u00f6n sick h\u00f6llt,",
                "dat s\u00f6cht so \u00e4ngstlich nah de S\u00fcnn, as wenn't",
                "verklagen wull de b\u00f6s' oll Nacht bi ehr,",
                "Ruhrip un Frost un Hagel, Storm un Wind,",
                "de em so n\u00fcrig nah de G\u00f6rgel fat'",
                "as hungrig W\u00fclw dat Aulamm in de H\u00f6rd."
            ],
            [
                "De Kronen trecken hoch dor \u0153wer'n See.",
                "De Grund de dampt, un de grag Dak de stiggt",
                "hochup un treckt dor \u0153wer'n Hellbarg hen,",
                "as wir een D\u00f6rp dor achter af wu brennt",
                "un sw\u00e4lt nu noch un rokt in Schott un Asch.",
                "So matt un bleek un \u0153wern\u00e4chtig s\u00fcht",
                "de S\u00fcnn up all de Starbensangst v\u00f6r ehr,",
                "as k\u00fcnn s' dat Elenn gor nich af mit sehn,",
                "as ob de l\u00fcttst Grashalm, dat l\u00fcttst l\u00fctt Blatt,",
                "dat dor to Enn nu geiht, so leed er ded,",
                "as wir't 'n Kind, dat noch nich spr\u00e4ken kann",
                "un all sin Leed man mit de Ogen klagt.",
                "De S\u00fcnn s\u00fcht in den Dod bedr\u00f6wt as een,",
                "de gor to girn, wu girn nich! helpen ded",
                "un den an sin warm Hart so deep dat geiht,",
                "dat he dat m\u00fccht un doch nich helpen kann."
            ],
            [
                "De Kronen trecken hoch dor \u0153wer'n See,",
                "un wat dor schrigt, dat is de Kron ehr Rop.",
                "S\u00fchst du? Dor trecken s' furt in Reeg un Gled,",
                "as Mannschaft hen, de Order kr\u00e4gen hett",
                "un de nu afmarschiert ut't oll Quartier",
                "v\u00f6rwartsch de breede Landstrat lustig lank;",
                "se weet' dat woll, ehr Disch is wedder deckt",
                "un vull un riklich deckt, wuhen se gahn.",
                "Is't ok'n got St\u00fcck W\u00e4gs, dat v\u00f6r ehr liggt,",
                "un m\u00f6t dor mennigeen an gl\u00f6wen ok \u2013",
                "wat se tor\u00fcgg hier lat', is bitterb\u00f6s,",
                "dat wir f\u00f6r se so hart un slimm un leg,",
                "as f\u00f6r de Armot is de d\u00fcer Tit,",
                "sonn Not, as S\u00fck un Hunger f\u00f6r \u00fcns Minschen,",
                "sonn Not, as sacht de Krieg \u00fcns oft all br\u00f6cht,",
                "de, wat de Fr\u00e4den sport hett, rowt un frett."
            ],
            [
                "De Kronen trecken hoch dor \u0153wer'n See.",
                "Wi hak' un pl\u00f6gen, m\u00e4uhn un extern \u00fcns",
                "v\u00f6r D\u00e4u un Dag' bet in de dakig Nacht;",
                "wi peddn un lopen, r\u00f6nnen, trizen, schuhen,",
                "de een den annern st\u00f6t wi, wen toirst",
                "ankamen deit, man wi weet' s\u00fclst nich, wu.",
                "Wir ok \u00fcns Harwst un Winter lang all dor,",
                "wi don, as kem de Aust \u00fcns all noch mal,",
                "as k\u00fcnn wi nog nich af dor all vun kriegen.",
                "Den Metten sehn wi nich, de Stoppel nich,",
                "de Kron, de sehn wi nich, de v\u00f6rwartsch treckt,",
                "un f\u00f6r de Kron ehr Rop dor s\u00fcnd wi dof \u2013",
                "bet dat \u00fcns' Order k\u00fcmmt. Wi sehn nich to,",
                "wat f\u00f6r de Fohrt \u00fcns' Fl\u00fcnken stark nog s\u00fcnd;",
                "k\u00fcmmt Tit, so meen wi all, denn k\u00fcmmt sacht Rat.",
                "De Tit de k\u00fcmmt. H\u00fcr, h\u00fcr, de Kron de r\u00f6ppt!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Un sch\u00fcll ick ihrer vun di gahn",
        "text": [
            [
                "Un sch\u00fcll ick ihrer vun di gahn,",
                "dat makt mi gor to bang;",
                "am leewsten g\u00fcng'ck mi di tosam",
                "den letzten sworen Gang.",
                "Ick heww mi so, \u00fcns' Herrgott weet't,",
                "an di, Hannjochen, wennt,",
                "dat sch\u00fctt mi up min Hart so swer,",
                "wenn \u00fcns de Dod nu trennt."
            ],
            [
                "Un sch\u00fcll ick ihrer vun di gahn,",
                "as wi dat denk' all beid,",
                "denn w\u00e4s' man nich so trurig, Hans,",
                "dat do mi nich to leed!",
                "Denn t\u00f6w ick in min Graff so lang,",
                "Kannjochen, bet du k\u00fcmmst",
                "un as din oll Brut af mi halst",
                "un mit to Gott mi nimmst."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "De v\u00f6rn\u00e4hm Gast",
        "text": [
            [
                "Min S\u0153hn, pedd nich so hart,",
                "pedd up nich vull so fast!",
                "De D\u00e4l un Sahl de knackt un knarrt,",
                "un hier is'n v\u00f6rn\u00e4hm Gast;",
                "de is h\u00fct af hier st\u00e4gen,",
                "dreggt up sin'n Kopp een Kron \u2013",
                "\u00fcm din leew Moder w\u00e4gen",
                "m\u00f6t wi em Ihr andon."
            ],
            [
                "Mak apen du man sacht,",
                "ganz sacht de Kamerd\u00f6r,",
                "dor kannst em sehn in all sin Pracht,",
                "he steiht an't Bedd bi ehr;",
                "sin linke Knakenhand hett",
                "he up de Stirn ehr leggt,",
                "he swiggt \u2013 man nah den Kirchhoff wist,",
                "min S\u0153hn, he mit sin recht'!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Marik",
        "text": [
            [
                "Du s\u00fchst jo so bleek un so leg, Marik!",
                "Wat s\u00fchst du so n\u00fcsterbleek!",
                "Wat s\u00f6chst du dor achter den M\u0153hlendik \u2013",
                "dor \u00fcnner dat Schelf bi de Eek?"
            ],
            [
                "Segg, is dor wat an \u2013 wat an, Marik!",
                "Is dat wohr, wat se vun di seggt?",
                "Nah de Aust dor segen wi all dat glik,",
                "dor was wat mit di nich recht."
            ],
            [
                "Du haddst all lang nich mihr lacht \u2013 nich lacht,",
                "un wat du gor nich mihr s\u00fcngst,",
                "wenn's Abens mit din Melkendracht",
                "du nah de R\u00e4gel g\u00fcngst."
            ],
            [
                "Du kregst sonn Krink um din Og, Marik!",
                "So drang un so vull w\u00fcrr din Schick,",
                "un den Smitt sin D\u00fcrt un den M\u00f6ller sin Fik",
                "de t\u00fcscheln nu to wat sick."
            ],
            [
                "Un wat se to sick t\u00fcscheln don,",
                "dat is een gr\u00e4sig Wurt,",
                "Herr du mein Gott un Jesu Sohn \u2013",
                "'t will \u0153wer min Tung nich furt."
            ],
            [
                "Din Og is so holl un boll, Marik!",
                "Un din Lucht de halst du so swer,",
                "so gr\u00e4sig s\u00fchst du mi an as 'ne Lik,",
                "de s\u00fclst sick 'n Leed ander."
            ],
            [
                "Du s\u00fchst jo so leg un so bleek, Marik!",
                "Du s\u00fchst jo so n\u00fcsterbleek!",
                "Wat s\u00f6chst du dor achter den M\u0153hlendik",
                "bi't Schelf dor un de holl Eek?!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "De oll Eek",
        "text": [
            [
                "De Holtwohr hett 'ne Eek afslahn",
                "bi'n Ambarg dor an'n Soll;",
                "v\u00e4l hunnert Johr hadd de dor stahn,",
                "un dat he s' sl\u00f6g, hett n\u00f6dig dan,",
                "se was all holl un boll."
            ],
            [
                "Man mi, mi sleiht dat swer an't Hart,",
                "wat nu de Drumm dor liggt.",
                "Ick was so in den Bom vernarrt,",
                "mi ward dat v\u00f6r de Ogen swart,",
                "dat is 'ne Tran, de stiggt.",
                "Mi is, as ob mi nu wat f\u00e4hlt,",
                "as leg min letzt Fr\u00fcnd dot.",
                "As Jung heww ick min Spill dor sp\u00e4lt,",
                "min irst Pip sm\u00f6kt un Qu\u00e4ken sw\u00e4lt",
                "un T\u00fcffken bradt to't Brot."
            ],
            [
                "Nahst dr\u00f6p mi Wendelk bi de Eek,",
                "wenn't an to schummern f\u00fcng;",
                "dor was dat Mo\u00df so dicht un week,",
                "dor set wi dal un kl\u0153nt' un spr\u00f6k',",
                "grad as \u00fcns' Hart \u00fcns g\u00fcng."
            ],
            [
                "Un hadd ick hakt un \u00e4gt, denn set",
                "ick girn dor in dat Gras",
                "un dr\u00f6gt mi vun min Stirn den Sweet",
                "un dacht so dit un dat un et,",
                "wat in min Kiep grad was."
            ],
            [
                "Nu b\u00fcn ick olt, ick kann nicks mihr,",
                "min Hand un Arm is swack.",
                "All lang liggt Wendelk in de Ir;",
                "ick m\u00fccht man, dat ick bi ehr wir,",
                "ick warr all gor to fack."
            ],
            [
                "Ick m\u00fccht, de Holtwohr kem un s\u00e4d:",
                "\u00bbNa, kumm man her un s\u00f6k,",
                "wenn morrn den Block se sag', s\u00f6\u00df Br\u00e4d \u2013",
                "dat is all, wat di n\u00f6dig ded \u2013,",
                "oll Mann, di ut di\u00df Eek!\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "M\u00f6llergesellen",
        "text": [
            [
                "Dor pr\u00fcgeln de M\u00f6llergesellen",
                "dor baben all wedder sick af;",
                "nu will ick di mal wat vertellen,",
                "un s\u00fcnd't ok man olle Kamellen",
                "un d\u00f6sch ick man leddiges Kaff."
            ],
            [
                "De Winter \u2013 de Winter de k\u00fcmmt nu,",
                "un wenn v\u00f6r din D\u00f6nsk he nu sitt,",
                "dat pickelsteenkolt is dor buten,",
                "denn kriegen witt Bl\u00f6mers de Ruten,",
                "witt Bl\u00f6mers as Lilgen so witt."
            ],
            [
                "Un schint denn de Vullmand dor achter,",
                "denn bl\u00e4nkern de Ruten so blank",
                "in richtige Eddelsteenpracht se,",
                "denn blitzen so hell in de Nacht se,",
                "as wiren rod' Rosen dormank."
            ],
            [
                "Un bullert denn lustig din Aben,",
                "is warm dat, wu dull dat ok friert,",
                "r\u00fcnd\u00fcm di un \u00fcnnen un baben,",
                "un wust denn den Winter nich laben,",
                "denn b\u00fcst du sonn Winter nich wirt."
            ],
            [
                "Dor pr\u00fcgeln de M\u00f6llergesellen",
                "dor baben all wedder sick af;",
                "nu m\u00f6t ick di noch wat vertellen,",
                "un s\u00fcnd't ok man olle Kamellen",
                "un d\u00f6sch ick man leddiges Kaff."
            ],
            [
                "Din Winter \u2013 din Winter de k\u00fcmmt nu.",
                "Kik, wu up din Schullern he sitt!",
                "As wirst du'n richtigen M\u00f6ller,",
                "so hett all inst\u00f6wt di dat \u00d6ller,",
                "so witt b\u00fcst, all\u0153wer so witt."
            ],
            [
                "De Frost de hett snurrig v\u00e4l Bl\u00f6mers",
                "di malt \u00fcm din Ogen un M\u00fcnd;",
                "'ne kakelsnaksche Ort Bl\u00e4der",
                "hett teekent dat rusig oll W\u00e4der",
                "grad \u0153wer din Branen di r\u00fcnd."
            ],
            [
                "De Blomen de sehn all so duff ut,",
                "un s\u00e4d ick: smuck laten se di,",
                "un wat as'n Stru\u00df se utsegen,",
                "denn m\u00fc\u00dft as'n Spitzbow ick leegen,",
                "un denn wir keen wohr Wurt dorbi."
            ],
            [
                "Brennst achter din Ruten in'n Aben",
                "du \u0153werst dat richtige Holt,",
                "is hell in din'n Kopp di dat baben,",
                "denn w\u0153l wi din'n Winter di laben,",
                "denn b\u00fcst du, denn w\u00fcrrst du nich olt."
            ],
            [
                "Un gl\u00e4uht gor din Hart dor noch achter,",
                "denn bl\u00e4nkern de Blomen so blank",
                "in richtige Eddelsteenpracht se,",
                "denn blitzen so hell d\u00f6rch de Nacht se,",
                "as wir'n rod' Rosen dormank."
            ],
            [
                "Dor pr\u00fcgeln de M\u00f6llergesellen",
                "dor baben all wedder sick af;",
                "dat m\u00fc\u00dft ick di doch man vertellen,",
                "un s\u00fcnd't ok man olle Kamellen",
                "un d\u00f6sch ick man leddiges Kaff!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Ruhklas",
        "text": [
            [
                "Dannb\u00f6meken, Dannb\u00f6meken",
                "dat st\u00fcnn dor deep in't Holt,",
                "dor achter mank de groten B\u00f6m,",
                "bet dat sin Enn de Sommer nehm",
                "un bet de Winter wedder kem,",
                "so rusig un so kolt."
            ],
            [
                "Dat was Hilgabend, was Kinnjes.",
                "De Storm de hult so dull \u2013",
                "grad as sonn hungrig Wulf so b\u00f6s,",
                "so iwrig fohrt he d\u00f6rch de Schnees',",
                "as ob he Murd un Dotslag bl\u00f6s'",
                "un allens fr\u00e4ten wull."
            ],
            [
                "De groten B\u00f6m de sch\u00fcddten sick \u2013",
                "dat g\u00fcng d\u00f6rch Bork un Bast.",
                "Dunn s\u00e4d de aller\u00f6llst oll Eek",
                "to ehr negst Nahwerbom, de B\u00f6k:",
                "\u00bbDu s\u00fchst denn rein so klamm un bleek,",
                "as ob du basten schast!"
            ],
            [
                "S\u00fch, neger s\u00fcnd't dreehunnert Johr,",
                "dor hadd wi grad sonn K\u00fcll;",
                "ick weet, dunn st\u00fcnnst du noch nich dor;",
                "dor was dat rein so kolt, f\u00f6rwohr \u2013",
                "as ob de Wold mit Hut un Hoor",
                "up eens verfreesen sch\u00fcll."
            ],
            [
                "Dat knallt, as wir dat grot Driwjagd,",
                "de Forst d\u00f6rch \u0153werall;",
                "dat was 'ne gor to slimme Nacht,",
                "de Frost de hadd sonn grausam Macht,",
                "de stiwsten B\u00f6m, ihr een dat dacht,",
                "de basten mit sonn Knall."
            ],
            [
                "Dunn st\u00fcnn de heel Nurdkant in F\u00fcr,",
                "as set dor de rod' Hahn",
                "hoch baben hoch up de oll Ir,",
                "as ob dat ut mit ehr nu wir,",
                "as sch\u00fcll s' de annern Stirn to Lihr",
                "in Schimp un Schann vergahn."
            ],
            [
                "As nahst dat wedder Fr\u00fchjohr w\u00fcrr,",
                "dor was dat Elenn grot;",
                "vun de oll B\u00f6m dor st\u00fcnn de dr\u00fcrr",
                "in Bork un Bast as dr\u00f6g as Sch\u00fcrr,",
                "verspakt de Telgens, m\u00f6r un snirr,",
                "un all dat Jungholt dot.\u00ab"
            ],
            [
                "Dannb\u00f6meken, Dannb\u00f6meken",
                "dat hadd dat af mit h\u00fcrt;",
                "dunn w\u00fcrr so angst em uppe St\u00e4r;",
                "as Hagel kolt, Istappens swer,",
                "as Metzers scharp vun haben her,",
                "so felen dal de W\u00fcrt."
            ],
            [
                "Dannb\u00f6meken! Dannb\u00f6meken!",
                "Un ihr dat Morrn noch ward,",
                "denn f\u00f6tt de kolle Dod di \u00fcm",
                "un treckt di Kron un Nadel kr\u00fcmm",
                "un ritt di an din W\u00f6ttel r\u00fcm",
                "un makt di stif un swart."
            ],
            [
                "Min arm oll l\u00fctt Dannb\u00f6meken!",
                "Wenn't Fr\u00fchjohr wedder k\u00fcmmt,",
                "denn wunnern sick, verwunnern sick",
                "Swin\u00e4gel, Has', Katteeker, Rick,",
                "wu dr\u00f6g du w\u00fcrrst un swart as Pick,",
                "wu nakt un wu verschr\u00fcmpt."
            ],
            [
                "Denn schugen, grugen sick v\u00f6r di",
                "din goden Fr\u00fcnn sick all \u2013",
                "Stiglitsch, Blagw\u00e4pstirt, Heister, Fink,",
                "Winvagel, Schacker, Dro\u00dfel, M\u00fcnk,",
                "samst Schnarr un Zipp un Roth\u00fcting,",
                "Kuckuck un Nachtigall."
            ],
            [
                "Denn fl\u00fcggt blot de oll N\u00e4genm\u00fcr",
                "ganz sachting nah di rup,",
                "sitt baben dor in eenschen furt,",
                "un ob den heelen Dag dat durt,",
                "un lurt un kickt un kickt un lurt",
                "de l\u00fctt Grotj\u00f6chings up."
            ],
            [
                "Denn slickt de Vo\u00df sick nah di ran,",
                "sacht, as de Deew dat don,",
                "un fangt dor still to kratzen an",
                "un gr\u00f6fft 'ne Kul, so flink he kann,",
                "un purrt dicht bi di, oll l\u00fctt Dann,",
                "sick in sin stahlen Hohn."
            ],
            [
                "Nahst pl\u00fcckt din Nadels sick de Wind",
                "un streugt se d\u00f6rche Wold \u2013",
                "as hadd se dinen Dod di g\u00fcnnt,",
                "kr\u00fcppt denn de Adder hen, de blinn',",
                "wu du so lang hest stahn, un s\u00fcnnt",
                "sick achter'n Poggenstohl."
            ],
            [
                "Min arm oll l\u00fctt Dannb\u00f6meken,",
                "un is dor gor keen Gnad?",
                "B\u00fcst noch so jung un smuck un sch\u00f6n,",
                "so orig b\u00fcst du antosehn,",
                "so drall un stur, so frisch un gr\u00f6n \u2013",
                "wu schad \u00fcm di, wu schad!"
            ],
            [
                "Dat's bitter, wenn een starben m\u00f6t,",
                "man, ach! wu hart, wu hart,",
                "wenn een so jung k\u00fcmmt vun sin F\u00f6t,",
                "wu't b\u00e4ten L\u00e4ben noch so s\u00f6t",
                "un vull dat Hart is, vull un heet",
                "un in sin G\u00fcck vernarrt."
            ],
            [
                "Dat's bitter, wenn een starben schall,",
                "un hadd he riklich hatt",
                "dat \u00d6ller, wu de W\u00f6ttels all",
                "verolmt s\u00fcnd un de Bom doch ball",
                "h\u00fct oder morrn vun s\u00fclst to Fall",
                "k\u00fcmmt, Stamm, Bork, Telg un Blatt."
            ],
            [
                "Un denn sonn bitterb\u00f6sen Dod!",
                "Du k\u00fcmmst, l\u00fctt Bom, mi v\u00f6r",
                "as sonn arm G\u00f6r, dat nakt un blot",
                "de Landstrat lank in Angst un Not",
                "sick sl\u00e4pt un gnagt an schimmlig Brot,",
                "wegjagt vun jede D\u00f6r;"
            ],
            [
                "as sonn l\u00fctt arm verlaten G\u00f6r,",
                "dat in de Afsid kr\u00fcppt,",
                "wil de oll b\u00f6s' Steefmoder ehr",
                "den Dod g\u00fcnnt un ehr girn toleer,",
                "wenn n\u00fcmms dat seg, dat Legst ander,",
                "dat een'n an't L\u00e4ben grippt."
            ],
            [
                "Min arm oll l\u00fctt Dannb\u00f6meken,",
                "un is dor gor keen Gnad?",
                "B\u00fcst noch so jung un smuck un sch\u00f6n,",
                "so orig b\u00fcst du antosehn,",
                "so drall un stur, so frisch un gr\u00f6n \u2013",
                "wu schad \u00fcm di, wu schad! \u2013"
            ],
            [
                "Dunn knarrt un gnurscht un quiekt de Snee;",
                "dunn kem de Holtwohr gahn \u2013",
                "sin Waterst\u00e4wel hoch an't Knee,",
                "sin dicken Flausch vun Kordure,",
                "sin Vo\u00dfklott \u0153wer't Uhr hadd he",
                "all will un woll andan."
            ],
            [
                "Grad lanke Schnees' dor kem he her",
                "nah den l\u00fctt Dannenbom,",
                "as ob he den sick s\u00f6ken der,",
                "un tr\u00f6ck sin'n Knickfang ute Scheer",
                "un b\u00f6gt halfw\u00e4gs sick dal un sner",
                "den Bom af Span un Spon."
            ],
            [
                "Afsch\u00fcdd he ute Kron em flink",
                "den Snee un Ruhrip dunn,",
                "upb\u00f6hr he sick dat smuck l\u00fctt Ding",
                "un lacht sick still vergn\u00f6gt un f\u00fcng",
                "v\u00f6r sick to fl\u00e4uten an un g\u00fcng",
                "dwas d\u00f6rch dat Holt dorvun. \u2013"
            ],
            [
                "Dor in de D\u00f6nsk wat's dat f\u00f6r'n Larm",
                "in dat oll J\u00e4gerhus?",
                "De grot Stuw is hell, blank un warm,",
                "de Holtwohr hett sin Fru in'n Arm,",
                "un grad as sonn will Immenswarm",
                "towt dor dat G\u00f6rengrus."
            ],
            [
                "Ruhklas hett klingt! Ruhklas hett klingt!",
                "Hurra! As K\u00fcselwind,",
                "wenn't w\u00e4dert, r\u00f6nnt, h\u00fcppt, danzt un springt,",
                "hallot, jucht, krischt dat, lacht un singt,",
                "wat mi he br\u00f6cht, wat di he bringt \u2013",
                "wu selig is sonn Kind!"
            ],
            [
                "Dor st\u00fcnn vull Staat Dannb\u00f6meken,",
                "as dr\u00f6g't sin Hochtitst\u00fcg,",
                "blank in sin Kron 'ne g\u00fcllen Fahn,",
                "mit siden B\u00e4nners angedan,",
                "un rod un g\u00e4l Wa\u00dfstapels stahn",
                "em hell up jede Twig."
            ],
            [
                "Wat dreggst f\u00f6r snacksches Awt, l\u00fctt Bom!",
                "Vun Appel, Backbeer, Plumm,",
                "vun Honnigkoken, grot un l\u00fctt,",
                "vun P\u00e4pern\u0153t, vun brun un witt,",
                "un Saffranp\u00f6ppings vull he sitt,",
                "un weck s\u00fcnd scheef un kr\u00fcmm."
            ],
            [
                "Nicks f\u00e4hlt dor, wat dor an sick h\u00fcrt,",
                "nich Knarr, Fl\u00e4ut un Trumpet,",
                "Popp, Kl\u0153terb\u00fc\u00df un St\u00e4kenpird,",
                "de Wag' nich, wu de Popp in f\u00fchrt,",
                "N\u0153tknacker, Trummel, P\u00f6tt un B\u00fcrt,",
                "nich Sabel un Musket."
            ],
            [
                "Dannb\u00f6meken, wat b\u00fcst du rik \u2013",
                "wat deist ehr all to god!",
                "Nich Fibel f\u00e4hlt, nich Bibel, kik,",
                "f\u00f6r Hans un Korl un f\u00f6r Marik;",
                "f\u00f6r Krischan un de krusk\u00f6ppt Fik",
                "de Tagel nich un Rod."
            ],
            [
                "De Holtwohr strek sin swarten Bort",
                "un strakt sin smuck l\u00fctt Fru:",
                "\u00bbMin Wihnachtsbom hett ok sin Ort,",
                "dor hett \u00fcns' Herrgott nicks an sport \u2013",
                "min Wihnachtsbom\u00ab, s\u00e4d he, \u00bbnich wohr?",
                "oll Ollsching, dat b\u00fcst du!\u00ab"
            ],
            [
                "Dunn kek se rupper nah ehrn Mann,",
                "ehr Og dat w\u00fcrr so grot,",
                "dat w\u00fcrr ehr vull bet an den Rand,",
                "l\u00f6p \u0153wer up ehr siden Band,",
                "se s\u00e4d keen Wurt, sin ruge Hand",
                "de dr\u00fcckt un k\u00fc\u00dft se blot. \u2013"
            ],
            [
                "Dat was Hilgabend, was Kinnjes;",
                "de Sto m de hult so dull,",
                "grad as sonn hungrig Wulf so b\u00f6s,",
                "so iwrig fohrt he d\u00f6rche Schnees',",
                "as ob he Murd un Dotslag bl\u00f6s'",
                "un allens fr\u00e4ten wull."
            ],
            [
                "Dat knallt, as wir dor grot Driwjagd,",
                "de Forst d\u00f6rch \u0153werall;",
                "dat was 'ne gor to b\u00f6se Nacht,",
                "de Frost de hadd sonn grausam Macht,",
                "de stiwsten B\u00f6m, wen hadd dat dacht,",
                "de basten mit sonn Knall."
            ],
            [
                "Man in dat oll l\u00fctt J\u00e4gerhus",
                "hadd n\u00fcmms nich dorup acht.",
                "Ruhklas hett klingt! Ruhklas hett klingt!",
                "Dat r\u00f6nnt un h\u00fcppt un danzt un springt,",
                "hallot, jucht, krischt un lacht un singt",
                "den Storm still, warm de Nacht."
            ],
            [
                "Dannb\u00f6ming dat st\u00fcnn still un sch\u00f6n,",
                "as Altorlichter stahn,",
                "so hell un blank un frisch un gr\u00f6n,",
                "as ob de Sommers\u00fcnn dor schen,",
                "de Vagel Nachtigall dor kem",
                "un f\u00fcng dor an to slahn."
            ],
            [
                "As freugten dor mit em as s\u00fcnst",
                "sin god' Fr\u00fcnn all nu sick,",
                "Stiglitsch, Blagw\u00e4pstirt, Heister, Fink,",
                "Winvagel, Schacker, Dro\u00dfel, M\u00fcnk",
                "un Schnarr un Zipp un Roth\u00fcting,",
                "Katteeker, Has' un Rick. \u2013"
            ],
            [
                "Du rusig Storm, du Winter hart,",
                "kamt ji man Arm in Arm,",
                "de een in Witt, de anner swart,",
                "un n\u00e4hmt juch hen man beid jug Part!",
                "Sonn rechtes, echtes Minschenhart,",
                "Dat blifft doch gr\u00f6n un warm."
            ],
            [
                "Un wat dor f\u00f6llt un sick verfarwt \u2013",
                "wat hett dat all f\u00f6r Not!",
                "Un wenn de heel oll Welt verdarwt \u2013",
                "wat! Meenst du, wat dat Hart mit starwt?",
                "Dat Hart hett ok den Himmel arwt,",
                "dat l\u00e4wt un blifft nich dot!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Dat's grad, as een dat dr\u00f6ppt",
        "text": [
            [
                "Een Johr is kort, een Johr is lang;",
                "f\u00f6r weck L\u00fcd, je dor l\u00f6ppt't,",
                "f\u00f6r anner humpelt't lahm un krank \u2013",
                "dat's grad, as een dat dr\u00f6ppt."
            ],
            [
                "De dor m\u00f6t slawen Nacht un Dag,",
                "wil dat de anner sl\u00f6ppt,",
                "to don nicks brukt un ok nich mag \u2013",
                "dat's grad, as een dat dr\u00f6ppt."
            ],
            [
                "Hans treckt sin Klott un makt sick kr\u00fcmm,",
                "wenn oll dumm Krischan r\u00f6ppt,",
                "un Hans hett lihrt wat \u2013 na, wur\u00fcm?",
                "Dat's grad, as een dat dr\u00f6ppt."
            ],
            [
                "Din ganze Forst sch\u00fctt rank un slank,",
                "min eenzigst Wid ward kr\u00f6ppt \u2013",
                "dor lett sick nicks bi don, seggt Pank,",
                "dat's grad, as een dat dr\u00f6ppt."
            ],
            [
                "De een de kriggt 'ne g\u00fcllen Kron,",
                "de anner de ward k\u00f6ppt,",
                "un deenten beid f\u00f6r't s\u00fclwig Lohn \u2013",
                "dat's grad, as een dat dr\u00f6ppt."
            ],
            [
                "Di bringt dat grote Lo\u00df de Jur",
                "in't Hus, wil mi he schr\u00f6ppt,",
                "du warst nu Graf un ick bliw Bur \u2013",
                "dat's grad, as een dat dr\u00f6ppt."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Olljohrsabend",
        "text": [
            [
                "Ball is de Wiser nu, de grot,",
                "up tw\u00f6lw all wedder hen,",
                "un is he't, is dat Olljohr dot,",
                "jung ward dat Nijohr denn."
            ],
            [
                "Wen weet, wat dor all v\u00f6r een'n liggt,",
                "ihr't wedder geiht to Enn;",
                "wu got dat mit een'n ward, wu slicht \u2013",
                "wen hadd v\u00f6rut dat kennt!"
            ],
            [
                "Dat heet, wen mit sin eegen Tehn,",
                "sin Slarp kopp\u0153wer smitt",
                "Slag tw\u00f6lw tonacht, de kann dat sehn,",
                "wu lang dat Hus em litt."
            ],
            [
                "Un wenn sin Schoh wist ute D\u00f6r'n,",
                "rut m\u00f6t he tok\u00fcm Johr;",
                "un wenn sin Hacken liggt nah v\u00f6rn,",
                "blifft he f\u00f6r't irst noch dor."
            ],
            [
                "Dat heet, wen an sonn Teeken gl\u00f6wt,",
                "wat de sin Teeken kriggt.",
                "Een niglich Frag is sacht verl\u00f6wt,",
                "wenn't achterher ok dr\u00fcggt."
            ],
            [
                "Dor seggt de Klock all an \u2013 Herr Je!",
                "Flink af de linke Schoh!",
                "De k\u00fcmmt vun't Hart \u2013 nu sleiht't! Een \u2013 twee \u2013",
                "dree \u2013 flink! Nu smit ick to!"
            ],
            [
                "Nu kik! Wat is mi dat? Nu b\u00fcn",
                "so klok ick as sonn Klas!",
                "De Schoh de wist nich rut nich rin,",
                "liggt bi den S\u00fcll f\u00f6rdwas."
            ],
            [
                "Na, kumm dat, as dat kamen schall,",
                "kumm glatt dat, kumm dat krus \u2013",
                "na, Gott sin S\u00e4gen \u0153werall",
                "in D\u00f6nsk, Sch\u00fcn, Kamer, Kaw un Stall",
                "f\u00f6r di, oll Schultenhus!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Prost Nijohr!",
        "text": [
            [
                "Dor singt jo vun den Morrnstirn wat",
                "dor vun de Landstrat her \u2013",
                "kik, Moder, is de Krendschol dat?",
                "Hans, mak dat Dur up ehr!",
                "Un wen \u00fcns h\u00fct Prost Nijohr! bringt",
                "un dorto sonn sch\u00f6n Leed \u00fcns singt,",
                "in Gottes Jesu Nam'",
                "is he mi hier willkam'."
            ],
            [
                "Na, Moder, gah man hen un hal",
                "ehr orig Brot un Speck",
                "un stell'n Kros mit Warmbier mal",
                "in't R\u00fchr ehr inne Eck,",
                "do ok'n b\u00e4ten Honnig mank \u2013",
                "de Snee liggt deep de Landstrat lank,",
                "de Jungs s\u00fcnd half verklamt,",
                "dat s\u00fcnd twee Mil se kam'."
            ],
            [
                "Lang \u0153werst irst den Sl\u0153tel her,",
                "den Sl\u0153tel to min Schapp!",
                "Ick meen, 'n Daler g\u00e4w wi ehr,",
                "een Markst\u00fcck wir to knapp.",
                "De Rogg de lohnt un stiggt in'n Pris'.",
                "S\u00fch, dorf\u00f6r b\u00fcn ick Schult, Lowis'!",
                "Dat weest du, Moder, jo \u2013",
                "wat sch\u00fcddst den Kopp du so?"
            ],
            [
                "Na, Jungs, nu halt eens orig ut,",
                "as wir'ck de Suprindent,",
                "recht ute Bost un vull un lut",
                "vun Anfang bet to Enn!",
                "Dat de Kalfakter Takt recht h\u00f6llt",
                "un n\u00fcmms nich ute Tonort f\u00f6llt,",
                "dat Moll mi nich versitt \u2013",
                "pa\u00dft up, ick s\u00fclm sing mit!"
            ],
            [
                "S\u00fch, dat hett orig woll mi dan,",
                "dat heet'ck mi noch'n Leed!",
                "Un as dat gahn schall, hett dat gahn \u2013",
                "man, Jungs, dat ji dat weet't",
                "un achter't Uhr juch schriwt, dat Moll",
                "dat gung noch nich so, as dat soll,",
                "ji tr\u00f6ckt to dull vun Ledder \u2013",
                "na, \u0153wer't Johr kamt wedder!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Adsch\u00fcs",
        "text": [
            [
                "Du hest mi so v\u00e4l Fr\u00fcndschaft dan",
                "un b\u00fcst nu so wit mit mi gahn",
                "d\u00f6rch Nacht un Dag un dick un d\u00fcnn,",
                "nu wi'ck di all, wat got is, g\u00fcnn'n \u2013",
                "ick segg di nu adsch\u00fcs!"
            ],
            [
                "Torecht heww ick wat Origs kl\u0153hnt,",
                "kann sin, tov\u00e4l ok vor di dr\u0153hnt;",
                "na, jede Vagel fl\u00e4ut't sin Leed,",
                "so as he nah sin'n Snabel heet \u2013",
                "ick segg di nu adsch\u00fcs!"
            ],
            [
                "Wi gahn nu all beid hier vuneen,",
                "wen weet, wat wi \u00fcns weddersehn,",
                "wen weet, wat du dat tweete Mal",
                "ok stiggst mit mi de Landstrat dal \u2013",
                "ick segg di nu adsch\u00fcs!"
            ],
            [
                "Wen weet, wat ick ok Order krieg",
                "un wider gah un wider stig;",
                "ick h\u00e4ng min'n Handstock an de Wand",
                "un sch\u00fcdd di, Broder, nu de Hand",
                "un segg di nu adsch\u00fcs!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "L'envoy",
        "text": [
            [
                "Dor t\u00fcht een d\u00fcster W\u00e4der up,",
                "s\u00fcdwest de H\u00e4ben glimmt!",
                "Dat l\u00fccht't un leit un dunnert dor,",
                "wenn dat man up nich k\u00fcmmt!",
                "Dor's Hagel in vun eegen Ort,",
                "de's blag un swor as Bli \u2013",
                "un wenn't so neg herannerfohrt,",
                "denn k\u00fcmmt dat up, ihr een sick wohrt,",
                "denn treckt't nich mihr v\u00f6rbi."
            ],
            [
                "Hell klingt dat vun dor \u00fcnnen her",
                "as Trummel un Trumpet",
                "un dr\u0153hnt, grad as Kanonen swer,",
                "as B\u00fc\u00df un as Musket.",
                "Na, man nich bang! Wat k\u00fcmmt, dat gellt!",
                "\u00dcns' oll Land M\u00e4kelb\u00f6rg",
                "geiht mi di, Landsmann, ok in't Feld",
                "un hett to rechte Tit sick stellt",
                "un sleiht mit Gott sick d\u00f6rch."
            ],
            [
                "In Rostock vor de Breede Strat,",
                "dor steiht'n hogen Steen,",
                "un up den Steen steiht een Soldat,",
                "un den kennt jidwereen;",
                "de was echt m\u00e4kelb\u00f6rger Blot,",
                "un de verst\u00fcnn den Kram,",
                "de h\u00fclp \u00fcns eens ut all \u00fcns' Not,",
                "dat's ewig schad, dat de is dot,",
                "un Bl\u00fccher is sin Nam."
            ],
            [
                "De hadd sick Anno d\u00fcrrteihn lihrt,",
                "as grad sonn W\u00e4der wir,",
                "een Wurt, dat's dusend Daler wirt,",
                "nee, mihr as Geld, v\u00e4l mihr!",
                "Dat Wurt, dat dunn he spraken hett,",
                "drew ball dat W\u00e4der furt \u2013",
                "een Hundsfott, wen dat je vergett",
                "un wen sick dor nich up verlett,",
                "un Fluschen heet dat Wurt!"
            ],
            [
                "Denn schenkt de leew Gott sacht noch mal",
                "dat, wat \u00fcns n\u00f6dig deiht,",
                "sonn rechten echten General,",
                "de ok sin'n Kram versteiht.",
                "Denn snall wi \u00fcns den Sabel an",
                "un str\u00f6p \u00fcns up de Brok,",
                "all wat de Plemp man b\u00f6hren kann,",
                "un k\u0153n' wi denn noch fluschen man,",
                "na, je denn fluscht dat ok!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Nahklapp",
        "text": [
            [
                "Nu heww se richtig Fr\u00e4den makt,",
                "un all schri'n nu hurra!",
                "Irst w\u00fcrr sick kratzt, nu ward sick strakt \u2013",
                "wen weet, wat nu k\u00fcmmt nah.",
                "Dat's jo sonn Ulenspeegelkram!",
                "Wu is dor de Verlat?",
                "Dat kann noch gor to snurrig kam',",
                "holl wi nu \u00fcns nich recht tosam",
                "un f\u00f6r't \u00dcnw\u00e4der prat."
            ],
            [
                "Un wat sonn rechten Schapskopp is,",
                "de pr\u0153telt nu irst recht",
                "un deit sin Mul up ganz gewi\u00df",
                "un schriggt: Heww'ck dat nich seggt!",
                "So m\u00fc\u00dft dat kam', as nu dat k\u00fcmmt \u2013",
                "nu ward't all wedder got,",
                "nu ward \u00fcns s\u00fclm keen Hoor nich kr\u00fcmmt,",
                "nu sehn wi all, wu sch\u00f6n dat stimmt",
                "vun'n Kopp bet up'n Fot."
            ],
            [
                "Man wen sin Ogen apen hett,",
                "de swiggt noch'n b\u00e4ten still,",
                "de k\u00f6fft vun s\u00fclm sick nich un lett",
                "verk\u00f6pen sick keen Brill. \u2013",
                "Wat is nu witt? Wat is nu swart?",
                "Un wat is nu recht los?",
                "Na, wenn de Vo\u00df irst huchlig ward",
                "un h\u00fcppt un h\u00e4welt mit sin'n Start,",
                "denn trugt em man \u2013 de Gos."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Fastelabendspredigt f\u00f6r Johann, de Nah Amerika Furt Will",
        "text": [
            [
                "Johann, blif hier \u2013 blif hier, Johann!",
                "Wat wist du in Amerika!",
                "Blif hier, wenn ick di raden kann;",
                "besinn di doch un denk eens nah!",
                "Du seggst, di h\u00f6lt nu keen Spann Pir,",
                "noch v\u00f6r de Aust denn schall dat furt:",
                "denn dat's doch hier all nicks nich mihr \u2013",
                "Amerika, dat is de Urt!"
            ],
            [
                "Du seggst, dat du hier racken m\u00f6st",
                "un slawen m\u00f6st, Johr in Johr ut \u2013",
                "dat in dat D\u00f6rp keen Pird du weest,",
                "sau lat noch ran, sau tidig rut;",
                "wat du ok in dei S\u00e4len liggst,",
                "di afmarachst un an di spannst \u2013",
                "wer weet, wennihr du H\u00fcsung kriggst,",
                "wer weet, wennihr du frigen kannst."
            ],
            [
                "Weet Gott, dat du dat suer hest!",
                "Dat is woll wohr, dat is woll wi\u00df;",
                "doch hest du ok dat Allerbest:",
                "Gesundheit, de von Isen is.",
                "Een ihrlich Blaut hest du dorbi,",
                "un ihrlich hett noch nie verdarwt \u2013",
                "un noch up eens verlat du di:",
                "dei G\u00e4us gaht allerw\u00e4gen barft."
            ],
            [
                "Un wer man will, un wer man mag,",
                "de sleiht sick ok bi uns noch d\u00f6rch,",
                "de k\u00fcmmt ok \u0153wer'n legsten Dag",
                "woll weg in oll Land M\u00e4kelb\u00f6rg;",
                "de brukt nich in de wide Welt",
                "un in dat Blag' irst rin tau gahn \u2013",
                "wenn he sin Sak man schicklich stellt,",
                "blifft up sin Been ok hier he stahn!"
            ],
            [
                "Un geiht't nich all sau, as dat schall",
                "un as du m\u00fcchst \u2013 k\u00fcmmt Tit, k\u00fcmmt Rat.",
                "Wer fast steiht, k\u00fcmmt nich licht tau Fall,",
                "un keen Aust kem noch v\u00f6r de Saat;",
                "un s\u00fchst du ok nich Stig noch Steg",
                "un weest nich mihr, ob h\u00fcl ob hott \u2013",
                "man drist grad tau! Dat is de Weg,",
                "denn k\u00fcmmt dat Gl\u00fcck, dor helpt di Gott."
            ],
            [
                "Denn k\u00fcmmt't oft b\u00e4ter, as du dacht,",
                "denn sleiht up eens di allens in,",
                "denn dreiht sick dat, denn treckst du sacht",
                "noch in den besten Katen rin;",
                "kriggst Stall un Goren, Gaus un Kauh,",
                "Fru, J\u00f6ren, Hohn un Hahn un Swin,",
                "b\u00fcst achterher vergn\u00f6gt dortau,",
                "kannst anners du vergn\u00f6gt man sin."
            ],
            [
                "Doch k\u00fcmmst du nah de anner Sit",
                "von dat graut Water, gl\u00f6w du man,",
                "dor helpt ok wider nicks as Flit,",
                "m\u00f6st du noch eens sau dull heran.",
                "Dor ward dat Smolt up't Brot ok gragt,",
                "wenn eener noch sau flitig pl\u00f6gt;",
                "dor is keen Minsch, de nah di fragt,",
                "\u00fcm di den l\u00fctten Finger r\u00f6gt."
            ],
            [
                "Dor rackt een jeder f\u00f6r sick s\u00fclst,",
                "un dor heet klauk, wer d\u00fcchtig l\u00fcggt",
                "un wer sick h\u0153gt, wenn up dat d\u00fcllst",
                "he di beschummelt un bedr\u00fcggt.",
                "Dor heet dat: Help di s\u00fclst un s\u00fch,",
                "wur d\u00f6rch du k\u00fcmmst un wur di't gl\u00fcckt!",
                "Wat schert un deit dat uns, wur di",
                "din St\u00e4wel knipt, din Schauh di dr\u00fcckt!"
            ],
            [
                "Dor is all mennig, meenigeen \u2013",
                "un keen Minsch h\u00fclp von alltausam' \u2013",
                "von Schauh un Kittel, Str\u00fcmp un Been",
                "un achter'n Tun tum Starben kam'.",
                "Un mennigeen de sitt noch dor,",
                "denkt Nacht un Dag nah Hus tor\u00fcgg,",
                "kem wedder \u0153wer't Water gor",
                "un gor tau girn \u2013 he kann man nich."
            ],
            [
                "Dat is, as wenn utwussen B\u00f6m",
                "man utgr\u00f6fft un \u00fcmplanten deit,",
                "de quint s\u00fclst in den besten Lehm,",
                "un hewwt se noch sau gaut s\u00fcnst bleuht;",
                "dat is, as wenn 'ne Stark man drifft",
                "von'n Dreesch herin in Wisch un Brok \u2013",
                "wenn se dor st\u00f6rt't un dot dor blifft,",
                "wat Wunner ok \u2013 wat Wunner ok!"
            ],
            [
                "Denn sittst viellicht, wer weet wur bald,",
                "du ok, verraden un verk\u00f6fft,",
                "in sonn amerikansche Wald,",
                "as v\u00f6r di v\u00e4l all s\u00e4ten hewwt \u2013",
                "un denkst, dat ick dat sau hier drap,",
                "dat is min Straf, viellicht min Dod;",
                "wuar\u00fcm wir ick ok sonn oll Schap",
                "un spr\u00fcng dei Hamels nah in'n Sot!"
            ],
            [
                "Denn denkst an din oll D\u00f6rp sau girn,",
                "wur oft du dor hest eggt un seiht,",
                "wat dor f\u00f6r sch\u00e4une K\u00e4uh doch wir'n \u2013",
                "un wat de Weit se woll all meiht?",
                "Un as du noch den dullen Hingst,",
                "den ble\u00dften, \u00fcnner Sadel redst \u2013",
                "un as du Mai noch halen g\u00fcngst",
                "un mit Marik noch danzen dedst;"
            ],
            [
                "un denkst, was dor ok v\u00e4l man schlicht",
                "un k\u00fcnn dor b\u00e4ter w\u00e4sen v\u00e4l",
                "un was de Arbeit ok nich licht \u2013",
                "man leg doch up'n warmen P\u0153hl.",
                "Du w\u00fc\u00dft doch dor, wuaran du wirst,",
                "dor was doch Rat, dor was doch H\u00fclp,",
                "dor kem doch Gotts Wurt noch tauirst",
                "un hadd doch jede Pott sin St\u00fclp."
            ],
            [
                "Un geihst du weg un dr\u00f6ppst dat gaut,",
                "as dat dor weck woll drapen m\u0153gt,",
                "denn isern Blaut un isern Maut",
                "de slahn den D\u00fcwel allerw\u00e4gt \u2013",
                "wat helpt dat all! Taufr\u00e4denheit",
                "de wa\u00dft nich West, de wa\u00dft nich Ost,",
                "de wa\u00dft, sau wit een Minsch ok geiht,",
                "doch narrns as in sin eegen Bost."
            ],
            [
                "Du seggst, wat h\u00f6llt di hier? Johann!",
                "Du wist nu nah Amerika \u2013",
                "kik doch din'n ollen Vader an!",
                "Fr\u00f6ggst nicks nah din oll Moder nah?",
                "Un wenn se ok nich Hoff un Veh,",
                "nich Wisch un Feld up di verarwt \u2013",
                "sonn oll L\u00fcd deit dat gor tau weh,",
                "wenn wit von ehren S\u0153hn se starwt."
            ],
            [
                "Dat \u00d6ller is all sau sau kolt;",
                "un hewwt sei ok ehr Ollendeel,",
                "dat is sau eensam, wenn man olt \u2013",
                "dat is nich half, dat is nich heel.",
                "Dei Knaken lahm, sau fack dei Arm',",
                "de Gicht de sitt in Hand un Tehn,",
                "di fr\u00fcst \u2013 un sittst du noch sau warm,",
                "du s\u00fchst \u2013 un kannst doch recht nich sehn."
            ],
            [
                "Dat is 'ne gor tau lege Tit \u2013",
                "doch ach! wur leg \u2013 doch ach! wur leg,",
                "wenn man een Kind hett, dat sau wit,",
                "wit weg von sin oll \u00d6llern t\u00f6g;",
                "sau wit \u2013 man s\u00fcht em nie nich mihr.",
                "Wur lang ward denn de Happen Brot!",
                "Sonn oll Mann w\u00fcnscht sick in de Ir',",
                "sonn oll Fru m\u00fccht woll, se wir dot."
            ],
            [
                "Keen Kinnskind sett't sick up sin Knee,",
                "keen Kinnskind sitt up ehren Schot;",
                "ehr Og ward \u00fcmmer fucht, wenn se",
                "man h\u00fcrt von Brut un Br\u00fcjam blot;",
                "se m\u00f6t an di denn denken glik,",
                "wen se di g\u00fcnnen deit as Fru:",
                "keen Dirn gef\u00f6llt ehr as Marik,",
                "de nehm di woll \u2013 doch wur b\u00fcst du?"
            ],
            [
                "Un wenn dat Fierabend wad",
                "un all L\u00fcd sitten v\u00f6r de D\u00f6r,",
                "denn s\u00fcnd ehr beid' de Ogen natt \u2013",
                "wer kl\u0153hnt mit em? Wer kl\u0153hnt mit ehr?",
                "Wer spreckt f\u00f6r se een gaudes Wurt,",
                "wenn't n\u00f6dig deit, mit rechte Schick?",
                "Ehr S\u0153hn, ehr eenzig S\u0153hn is furt,",
                "un n\u00fcmms nich s\u00fcnst de r\u00fcppelt sick."
            ],
            [
                "Un k\u00fcmmt de Dod tauletzt un nimmt",
                "se weg, denn is dat grad noch sau;",
                "wer sorgt denn f\u00f6r dat Sark? Wer k\u00fcmmt",
                "un dr\u00fcckt ehr sacht de Ogen tau?!",
                "Kik doch din'n ollen Vader an!",
                "Fr\u00f6ggst nicks nah din oll Moder nah?",
                "Nicks nah Marik? Blif hier, Johann!",
                "Wat wist du in Amerika!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "[De Knakenhauermeister Timm]",
        "text": [
            [
                "De Knakenhauermeister Timm",
                "de was sau klok grad as 'ne Imm,",
                "sau klok, Fl\u00e4uh k\u00fcnn he hosten h\u00fcr'n.",
                "He s\u00e4d, he hadd man sullt studiern,",
                "he hadd dat tum Senator br\u00f6cht",
                "un tum Professor von dat Recht.",
                "He kennt dat allens von de Akten,",
                "von de Komtehts un de Kuntrakten,",
                "Konkurs un Testaments un Pakten,",
                "von de Replik un de Duplik,",
                "dat seg he d\u00f6rch, dat w\u00fc\u00dft he glik.",
                "Ja ja, Herr Timm was gor tau klok,",
                "un in den Utschott set he ok,",
                "un all de Utschottb\u00f6rgers s\u00e4den:",
                "\u00bbJe Timm, den lat ji man tofr\u00e4den!",
                "Fustdick hett de't achter sin Uhren,",
                "de weet Bescheed, un em to buren,",
                "kann eener noch so fr\u00fch upstahn,",
                "Timm ward em doch een Knippschen slahn.\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Moder singt",
        "text": [
            [
                "Slap, Kinning, slap!",
                "Dor buten Wisch un Brok un B\u00e4k",
                "de liggen ok warm \u00fcnner Bedd un D\u00e4k",
                "un B\u00fcren blank un witt,",
                "bet dat de l\u00fctte Lewark k\u00fcmmt",
                "un Kiwits schriet un Immen s\u00fcmmt",
                "un bet de Fleeder sch\u00fctt."
            ],
            [
                "Slap, Kinning, slap!",
                "Dat's ganz gewi\u00df, dat, wenn du sl\u00f6ppst,",
                "in'n Drom du luter Engels dr\u00f6ppst,",
                "de mit di sp\u00e4lt un lacht,",
                "de Appels di un Plummen bringt",
                "un L\u00e4uschens weet, di v\u00f6r wat singt",
                "de heele, leewe Nacht."
            ],
            [
                "Slap, Kinning, slap!",
                "De s\u00f6ten Dr\u00f6m verfleegen flink,",
                "du armes, l\u00fcttes Minschending,",
                "wur bald s\u00fcnd de v\u00f6rbi!",
                "Denn singt di M\u00f6ding nicks mihr v\u00f6r",
                "un weegt di in, du s\u00f6tes J\u00f6r,",
                "un sitt un wakt bi di."
            ],
            [
                "Slap, Kinning, slap!",
                "Denn fleegt de Engels all to Hus",
                "un kamt nich mihr mit Blomenstru\u00df,",
                "mit L\u00e4uschen un Gesang.",
                "All fleegen furt se bet up een,",
                "de blifft, de lett di nich alleen",
                "din ganzes Laben lang."
            ],
            [
                "Slap, Kinning, slap!",
                "Ja, de h\u00f6lt ut un blifft di tru,",
                "bet dat an't Starben geihst eens du.",
                "Man deist, wat got em d\u00fccht \u2013",
                "wat he di rad't, is j\u00fcmmer recht,",
                "gl\u00f6w du man, wat din M\u00f6ding seggt.",
                "de nicks nich v\u00f6r di l\u00fcggt."
            ],
            [
                "Slap, Kinning, slap!",
                "Denn h\u00f6d di jo, dat is min Irnst,",
                "dat du em nie un nie vert\u00fcrnst,",
                "em jo to Willen b\u00fcst,",
                "dat he di ok nich noch verlett,",
                "as he all v\u00e4l verlaten hett,",
                "de dan ehr eegen L\u00fcst."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Adebor",
        "text": [
            [
                "Wat hest dor verloren",
                "hier achter in'n Goren?",
                "Dat is all so lat.",
                "De Mand de makt \u00e4ben",
                "dor \u00fcnnen an'n H\u00e4ben",
                "f\u00f6r de Nacht all sick prat."
            ],
            [
                "Dat is jo glik n\u00e4gen.",
                "To Wim is st\u00e4gen",
                "lang Hahn all un Hohn.",
                "Wat sn\u00fcckerst, wat slickst du?",
                "Wat lurst un wat kickst du?",
                "Wat hest hier to don?"
            ],
            [
                "Du peddst jo so sacht up,",
                "as wirst man bedacht up",
                "gef\u00e4hrliche Kn\u00e4p;",
                "as k\u00fcnn't di verdreeten,",
                "kreg wen dat to weeten",
                "un di dorbi dr\u00f6p."
            ],
            [
                "Lurst blot v\u00f6r de D\u00f6r uns,",
                "wenn wedder een J\u00f6r uns",
                "de leew' Gott todacht?",
                "S\u00fch, denn lat di raden",
                "un nimm di v\u00f6r Schaden,",
                "versteihst du, in acht!"
            ],
            [
                "Ob Swester ob Broder",
                "du bringst, bittst de Moder",
                "mi wedder in't Been,",
                "denn brukst nich to sorgen,",
                "denn smit ick di morgen",
                "an'n Kopp mit'n Steen."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Hinzefoehling",
        "text": [
            [
                "Hurrischen Hinzef\u0153hling,",
                "wat b\u00fcst du schier un glatt!",
                "Dor wa\u00dft woll sch\u00f6nen Klewer",
                "hier in de Koppel, wat?"
            ],
            [
                "Hurrischen Hinzef\u0153hling,",
                "wur dull sleihst achter ut,",
                "wat b\u00fcst so kr\u0153nsch un w\u00e4hlig!",
                "Du dr\u00f6ppst noch gor min Snut."
            ],
            [
                "Hurrischen Hinzef\u0153hling,",
                "du springst so dull un blind",
                "jo \u0153wer Schleet un Graben furt",
                "so lichting as de Wind."
            ],
            [
                "Hurrischen Hinzef\u0153hling,",
                "man sacht, wu bald, wu bald,",
                "s\u00fch, denn k\u00fcmmt Harwst un Winter,",
                "s\u00fch, denn warst up du stallt."
            ],
            [
                "Denn kamt se mit de \u00c4gen,",
                "denn kamens mit den Plog,",
                "mit Pitsch un Tom un S\u00e4len,",
                "denn warst du fram genog."
            ],
            [
                "Denn m\u00f6\u00dft du d\u00fcchtig slawen,",
                "denn gifft'n str\u00e4ken Fatt,",
                "denn kamen Gall un Schiebel,",
                "denn kamen Kropp un Spatt."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Hans Jochen, du min Hartblatt",
        "text": [
            [
                "Hans Jochen, du min Hartblatt,",
                "as ick tauirst di sehn,",
                "wur krus un swart was dunn din Hoor!",
                "Wur stramm st\u00fcnnst up de Been!"
            ],
            [
                "Denn ward nu all din Poll",
                "as S\u00fcnn so witt all ganz,",
                "un doch segg ick Gotts Lohn f\u00f6r di,",
                "o du min Hartblatt Hans."
            ],
            [
                "Hans Jochen, du min Hartblatt,",
                "wi stegen flink tosam'",
                "bargup, un v\u00e4le swore Dag",
                "s\u00fcnd \u0153wer beid uns kam'.",
                "Unnod gah wi dal doch,",
                "oll Mann un olle Fru,",
                "bet in de Ir' wi slap tosam',",
                "o du min Hartblatt, du."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Kinnjes",
        "text": [
            [
                "\u00bbWat schenkst du mi tum Kinnjes, Kathrin,",
                "wat schenkst du mi tum Kinnjes?\u00ab",
                "\u00bbBrun P\u00e4pern\u0153t un 'ne Buddel Win,",
                "'ne Mettwust un'n Pund Kes'.\u00ab"
            ],
            [
                "\u00bbWat sall ick mit Spis, wat sall ick mit Drank,",
                "mit Sur un S\u00f6t, Kathrin,",
                "un Speck un Brot? De maken krank,",
                "un dun man makt de Win.\u00ab"
            ],
            [
                "\u00bbDenn schenk'ck di'n Kittel von blages Dok,",
                "mit blanke s\u00fclwern Kn\u00f6p,",
                "un 'ne rode West un 'ne swarte Brok.",
                "Nu weet ick, wat ick di k\u00f6p!\u00ab"
            ],
            [
                "\u00bbWat do'ck mit all den blanken Staat?",
                "To v\u00e4l is't, rein to v\u00e4l.",
                "Min Kittels s\u00fcnd beid noch stif in de Naht,",
                "s\u00fcnd beid noch got un heel.\u00ab"
            ],
            [
                "\u00bbUn s\u00fcnd din Kittels beid noch got,",
                "denn weet ick woll, wat ick do;",
                "denn schenk'ck di min Fahlen samt de Stot,",
                "min Swin, min Kalf un de Koh.\u00ab"
            ],
            [
                "\u00bbBeholl du din Fahlen, beholl du din Kalf,",
                "din Kauh, din Stot un din Swin.",
                "Dat is nich heel un dat is nich half,",
                "ick heww jo keen'n Stall, Kathrin.\u00ab"
            ],
            [
                "\u00bbDenn schenk ick min Hus un Sch\u00fcn un Stall,",
                "min Wischen un Acker di,",
                "un wat dor an bimmelt un bammelt,",
                "de ganze B\u00f6dneri.\u00ab"
            ],
            [
                "\u00bbWat s\u00fcll ick mit din B\u00f6dnerst\u00e4r,",
                "wat s\u00fcll'ck dor woll mit don?",
                "Dor wir jo denn doch keen Fru in ehr,",
                "denn f\u00e4hlt ehr jo doch de Kron.\u00ab"
            ],
            [
                "\u00bbDenn weet ick nich, wat ick di schenken kann.\u00ab",
                "\u00bbWat wust dat nich weeten, Kathrin?",
                "Schenk tum Kinnjes di s\u00fclm mi man",
                "un beholl du all, wat din!\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Bruchst\u00fcck",
        "text": [
            [
                "Is gasch din Jop un Tinn din Knop",
                "un din Sch\u00f6rt ok man von Linn',",
                "doch so stur s\u00fchst du as 'ne Eddelfru,",
                "de stiggt nah den Kutschwag rin."
            ],
            [
                "Un kickst du nah mi un lachst di dorbi,",
                "denn hest dat an mi dan.",
                "S\u00fch, denn, je s\u00fch, denn m\u00fccht'ck furtstens hen",
                "mit di nah'n Preester gahn."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Olljohrsabend",
        "text": [
            [
                "Bald is de Wiser nu, de grot,",
                "up tw\u00f6lw all wedder hen,",
                "un is he't, is dat Olljohr dot,",
                "jung ward dat Nijohr denn."
            ],
            [
                "Een Johr is kort, een Johr is lang.",
                "F\u00f6r weck L\u00fcd, je, dor l\u00f6ppt't,",
                "f\u00f6r anner hinkt dat lahm un krank:",
                "dat's grad, as een dat dr\u00f6ppt."
            ],
            [
                "Mi l\u00f6p dat vun de Finger furt",
                "as vun de Spol dat Gorn.",
                "Wenn een'n to lang de Stunn nich durt,",
                "kann lang dat Johr noch wohrn."
            ],
            [
                "Unnod, ick weet noch, tr\u00f6ck ick to",
                "in'n Deenst verl\u00e4gen Gall'n.",
                "Ick g\u00fcng von min oll Moder so;",
                "wu k\u00fcnn't mi ok gefall'n?"
            ],
            [
                "Sonn arm Dirn, de keen'n Vader hett",
                "un narens nich hen s\u00fcnst weet,",
                "ach, wu ward dor nich r\u00fcm mit st\u00f6tt,",
                "wenn to fr\u00f6mm L\u00fcd se m\u00f6t!"
            ],
            [
                "Ick weet, mi st\u00fcnn in't Og 'ne Tran,",
                "as in dit Hus ick tred",
                "toirst, un m\u00fc\u00dft'ck morrn wedder gahn,",
                "ob'ck't nich mit Tranen ded?"
            ],
            [
                "Man doch, wen weet, wat v\u00f6r een'n liggt,",
                "wer hett v\u00f6rut dat kennt,",
                "wu got dat mit een'n ward, wu slicht \u2013",
                "ihr sonn Johr geiht to Enn!"
            ],
            [
                "Se seggt, wen mit sin eegen Teh'n",
                "sin'n Schoh kopp\u0153wer smitt",
                "Slag tw\u00f6lw tonacht, de kann dat sehn,",
                "wu lang dat Hus em litt."
            ],
            [
                "Un wenn de Schoh wist ut de D\u00f6r'n,",
                "rut m\u00f6t se noch dat Johr;",
                "un wenn de Hacken liggt nah v\u00f6rn,",
                "blifft se f\u00f6r't irst noch dor."
            ],
            [
                "Se seggt, wen an de Teeken gl\u00f6wt,",
                "ok richtig Antwurt kriggt.",
                "Een niglig Frag is sacht verl\u00f6wt,",
                "wenn't hinnerher ok dr\u00fcggt."
            ],
            [
                "Nu seggt de Wiser an \u2013 nu still!",
                "Flink af de linke Schoh!",
                "Nu sleiht de Klock, na, as Gott will \u2013",
                "een \u2013 twee \u2013! Nu smit ick to!"
            ],
            [
                "Nu kik! Wat is mi dat? Nu b\u00fcn",
                "so klok ick, as ick was!",
                "He wist nich rut, he wist nich rin,",
                "min Schoh liggt jo f\u00f6rdwas."
            ],
            [
                "Dat k\u00fcmmt doch, as dat kamen schall,",
                "k\u00fcmmt glatt dat, k\u00fcmmt dat krus \u2013",
                "Gotts Lohn un S\u00e4gen \u0153werall",
                "in D\u00f6nsk un Kamer, Sch\u00fcn un Stall",
                "f\u00f6r di, oll Schultenhus!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Afleggt St\u00e4wel",
        "text": [
            [
                "Un snackst du ok",
                "noch eens sau klok",
                "un snackst du kolt un heet,",
                "du d\u00f6ggst dor jo",
                "man doch nich to",
                "un makst mi doch nicks weet."
            ],
            [
                "Dat's ganz gewi\u00df,",
                "dat dor an wat is,",
                "dat's richtig mit juch twee.",
                "Dat's apenbor",
                "as Hasenspor",
                "up frischen, weeken Snee,"
            ],
            [
                "dat du mit ehr",
                "bi de Sch\u00fcnend\u00f6r",
                "in Schummern oft all stahn,",
                "dat ji tohop",
                "tau Danz un Kop",
                "an'n Kopslagmandag gahn."
            ],
            [
                "Dat se von di",
                "dat blanke, ni",
                "Gesangbauk Pingsten kreg",
                "leeg du man, Hans, 't,",
                "wenn du dat kannst,",
                "dat leeg man, Broder, leeg!"
            ],
            [
                "Man wua hett s' woll",
                "de afleggt oll",
                "Poor Kirlssmerst\u00e4wel her,",
                "de se dr\u00e4gen deit,",
                "wenn se Me\u00df upsleiht?",
                "Na, Hans, wer gew de ehr?"
            ],
            [
                "De kenn'ck as min.",
                "S\u00fch, dat s\u00fcnd din.",
                "Un weest du woll wor\u00fcm?",
                "S\u00fch, de een Hack, Hans,",
                "is scheef all ganz",
                "un vorn dei Snuten kr\u00fcmm."
            ],
            [
                "Von all de Knechts",
                "geiht keen een rechts",
                "den linken St\u00e4wel scheef,",
                "hett keen een, keen,",
                "sonn Sugeltehn,",
                "tauspitzt di as 'ne R\u00f6w!"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Bruchst\u00fcck [1]",
        "text": [
            [
                "He hett mi dat andan;",
                "dat kem woll unverhofft.",
                "Weet Gott, he s\u00fcht nich eens nah mi",
                "un ick nah em so oft."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "De Eeksagers",
        "text": [
            [
                "De F\u00f6rster hett 'ne Eek afslahn;",
                "de Block liggt all up de B\u00fcck,",
                "un de beid oll Sagers stahn..."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Buleklas",
        "text": [
            [
                "\u00bbL\u00fctt Riking, l\u00fctt Riking, wat l\u00f6ppst du so dull?",
                "Wat is di, wat hest du, l\u00fctt Dirn?",
                "Dat is jo nich d\u00fcster, de Mand is jo vull,",
                "un ball dor l\u00fcchten de Stirn.",
                "Dat Brok d\u00f6rch, dat Mur lank, v\u00f6rbi dor de oll Wir,",
                "de B\u00e4k noch, denn b\u00fcst du to Hus.",
                "Du l\u00f6ppst jo, as l\u00f6p dor wen achter di her,",
                "as v\u00f6r den Kater de Mus!\u00ab"
            ],
            [
                "L\u00fctt Riking Spr\u00fcng den \u00d6wer hendal,",
                "den Fotstig hentlank d\u00f6rch dat Brok,",
                "as brennt dat hell F\u00fcr ehr \u00fcnner de Sahl,",
                "as fl\u00f6g \u00fcm den Kopp ehr de Rok..."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "[Nu sett't juch dal un h\u00fcrt nipp to]",
        "text": [
            [
                "Nu sett't juch dal un h\u00fcrt nipp to,",
                "ick will juch wat vertellen,",
                "un wat ich juch vertellen do,",
                "dat s\u00fcnd keen oll Kamellen."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "[Hanning set an'n Tun un flickt]",
        "text": [
            [
                "Hanning set an'n Tun un flickt",
                "Reester up sin Schoh,",
                "Lischen mit ehr Kn\u00fctt de kickt",
                "Hanning flitig to."
            ],
            [
                "Hanning s\u00e4d to Lischen: \u00bbKik,",
                "Lischen, weest du dat?",
                "Fri du mi! Denn k\u00fcmmst du glik",
                "weg... von de Strat."
            ],
            [
                "Hunnert Daler heww ick all",
                "in min Strumpschacht bunn',",
                "un sonn Katen un sonn Stall",
                "de is ball nog funn'."
            ],
            [
                "Wenn so klok as ick du b\u00fcst,",
                "smit wi unsen Kram,",
                "un wenn du wist,",
                "uppe St\u00e4d tosam.\u00ab"
            ],
            [
                "Lischen kek dunn up de Kn\u00fctt,",
                "up 'ne Masch, de full,",
                "un dat Blot, dat Blot dat sch\u00fctt",
                "in den Kopp ehr dull."
            ],
            [
                "\u00bbHunnert is to wenig, Hans,",
                "dusend is nich v\u00e4l.",
                "Wenn du mi man liden kannst,",
                "is dat all glik v\u00e4l."
            ],
            [
                "Denn eens lurrer Wehdag eens,",
                "denn eens lurrer Freud,",
                "heww wi Geld un heww wi keen,",
                "heww wi uns doch beid."
            ],
            [
                "Denn eens dr\u00f6g un denn eens natt,",
                "kam dat, as dat k\u00fcmmt,",
                "denn eens krus un denn eens glatt,",
                "grad as sonn Poor Str\u00fcmp.\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "[Ick heww een'n narschen Bursen kennt]",
        "text": [
            [
                "Ick heww een'n narschen Bursen kennt,",
                "Fl\u00e4uh k\u00fcnn de hosten h\u00fcrn;",
                "de Fisch hett he in'n Dik dotbrennt",
                "un f\u00fcng s' mit Mettensn\u00fcrn."
            ],
            [
                "Un as sin Hoff in F\u00fcer stahn,",
                "hett he dat flink mit Speck utdan",
                "un Winters in sin'n Aben",
                "staats Holt Isklanners schaben."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "[Dat s\u00fcnd de Wile-G\u00f6schen]",
        "text": [
            [
                "Dat s\u00fcnd de Wile-G\u00f6schen,",
                "de hewwt all rode H\u00f6schen,",
                "grag Kittels an un witte Jop,",
                "de praten di wat Sch\u00f6ns tohop."
            ],
            [
                "Ehr Schnabels s\u00fcnd Trumpeten,",
                "dor don se all mit st\u00f6ten.",
                "Se snatern all in eenschen f\u00fcrt",
                "un hewwt een grausam grotes Wurt.",
                "Se kawweln sick un schelln.",
                "Wen schall dat meist woll gelln..."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Bornh\u00f6vd",
        "text": [
            [
                "Dat was v\u00f6r D\u00fcppel an de Schant,",
                "dor strek den Bort sick uns' Serschant",
                "un s\u00e4d: \u00bbNu kikt eens, L\u00fcd,",
                "Dor stickt oll Hannemann",
                "v\u00f6r Nacht sick all sin Lichters an.\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "De Drom",
        "text": [
            [
                "De Paster Schult vun Snickelsnuckel",
                "de was grad as sonn Swin so smuck,",
                "he hadd'n Puckel uppen Puckel",
                "un stameln ded he as'n Buck.",
                "Sin Pr\u00e4digt wu\u00df he as'n Stacker",
                "un sch\u00f6t koppheister d\u00f6rch sin R\u00e4d';",
                "man in Gottswurt was he'n Racker",
                "un d\u00fccht sick mihr, as Luther ded."
            ],
            [
                "He was dor heel un gor nah andan,",
                "wen em nich ihrt, wen he nich m\u00f6cht,",
                "den hadd he girn in Bu\u00df un Bann dan",
                "un em dat Abendmahl verseggt,",
                "den hadd he girn turn Kak verdunnert,",
                "as Hexenmeister glik verbrennt,",
                "wir dat man noch dat oll Johrhunnert,",
                "hadd he man d\u00f6rft, hadd he man k\u00fcnnt."
            ],
            [
                "(He was sonn rechten Heukendr\u00e4ger,",
                "butwennig witt un blank un glatt,",
                "nah \u00fcnnen groff, nah baben s\u00f6t.)",
                "He was'n Macker von de Framen,",
                "as Sirup s\u00f6t bi v\u00f6rn\u00e4hm L\u00fcr,",
                "uns' Herrgott un sin'n S\u0153hn sin Namen",
                "de was em dor as Kaff so d\u00fcr.",
                "Bi v\u00f6rn\u00e4hm Volk dor makt he krumm sick",
                "un gaff de Sak ehr rechten Klemm,",
                "\u0153wer mit den D\u00fcwel smet he \u00fcm sick",
                "bi all de Minschen \u00fcnner em."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Gerichtsdag",
        "text": [
            [
                "Von wen ick't heww, dat segg'ck nich nah",
                "dat Kind, mit dat ick gah.",
                "Ji spiet vor mi as v\u00f6r'ne Hur;",
                "wat seggt ji Slimms mi nah?"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Polterabendgedicht",
        "text": [
            [
                "Nee, wenn een nah Berlin hen m\u00f6t",
                "dor achter ut Land M\u00e4kelb\u00f6rg",
                "un dat gor up sin eegen F\u00f6t,",
                "wat w\u00f6hlt een denn f\u00f6r Sand doch d\u00f6rch!",
                "Nee, wat mi dat f\u00f6r Sweet hett kost't!",
                "Tok\u00fcnftig f\u00fchr ick mit de Post.",
                "Denn up de dumm oll Iserbahn",
                "dor kann'ck mi gor nich to verstahn."
            ],
            [
                "Na Gott si Dank! nu b\u00fcn ick dor",
                "un, meen ick ok, to rechter Tit.",
                "Denn pultert ward doch h\u00fct, nich wohr?",
                "Un morrn, nich wohr? denn ward irst frigt.",
                "H\u00fct s\u00fcnd wi noch Mamsell, l\u00fctt Brut,",
                "man morrn denn s\u00fcht dat anners ut,",
                "denn ward se jo 'ne l\u00fctt Madam;",
                "denn is dat all'n annern Kram."
            ],
            [
                "Dat Nest is doch all farrig makt",
                "recht n\u00fcdlich all un warm un still,",
                "wu Mann un Fru sick girn in strakt",
                "un in de Eck sitt Arm in Arm,",
                "un all doch, wat to Hochtit h\u00fcrt,",
                "P\u00f6tt, K\u00e4tel, Schapens, Pann un B\u00fcrt,",
                "Schapp, Stohl un Disch un Bedd un Weeg,",
                "as sick dat h\u00fcrt, all in de Reeg."
            ],
            [
                "Na, na, dat reegt von s\u00fclst sick all.",
                "Dat Gl\u00fcck dat blifft, de Leew de gifft.",
                "Man wenn sick dat nich \u00e4nnern schall,",
                "is't Best, wenn't unverropen blifft.",
                "De Leew hett Brut un Br\u00fcjam jo,",
                "man dor h\u00fcrt, weet ji, mihr noch to,",
                "un dat, dat heww ick ut juch s\u00f6cht",
                "un in de Kiep hier mit juch br\u00f6cht."
            ],
            [
                "Dat's Solt un Brot. \u2013 Dat leewe Brot",
                "dat m\u00f6t toirst in't Hus herin.",
                "Denn Not dat is de Leew ehr Dod,",
                "un wenn se s\u00fcnst ok hexen k\u00fcnn.",
                "Man trurig is dat Brot ahn Solt,",
                "un w\u00fcrrt ji hunnert Johr ok olt.",
                "Man dumm is, wen dat nich versteiht",
                "un sick dat s\u00fclst versolten deit."
            ],
            [
                "Na, smuck l\u00fctt Brut, warr man nich rot!",
                "Dat helpt nich, un wat k\u00fcmmt, dat gellt,",
                "un wat in't Blot liggt, liggt in't Blot,",
                "dat geiht nich anners in de Welt,",
                "sit Adam up Eva ehr Geheet",
                "so n\u00fcrig in den Appel bet.",
                "Un kik, ut twee, dor warrn sacht dree,",
                "dat is dat Hochtitsabc."
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Bruchst\u00fcck [2]",
        "text": [
            [
                "\u00bbDenn ward he dat Upstahn woll lihrn.\u00ab",
                "\u00bbJe, dor ward se sick sch\u00f6n an kihrn!",
                "Wenn he ok upstahn will Klock dree,",
                "denn is se lang all up v\u00f6r twee,",
                "un wu he h\u00fct toirst henk\u00fcmmt,",
                "was se all gistern ganz bestimmt.",
                "Ick kenn ehr jo von l\u00fctt up an",
                "un weit jo, wat se leisten kann.",
                "Nee, Stine, nee, du kannst mi gl\u00f6wen,",
                "se treckt em sick; he schall woll t\u00f6wen.",
                "\u00dcns' Lotting sick geh\u00fcrig trecken!",
                "Je, dor w\u00fcrr he in't Nettel leggen.\u00ab",
                "\u00bbHerr Je, Karlin, mak mi nich bang!\u00ab",
                "\u00bbNa, Stine, sorg di man nich lang.",
                "Ick weit'n Weg, wu he ehr treckt.",
                "Kik, wenn he, wat sin Og verspreckt,",
                "ok richtig h\u00f6llt \u2013 een Mann een Wurt \u2013",
                "un dat ehr ganzes L\u00e4ben durt;",
                "wenn he ehr ganzes Recht ehr g\u00fcnnt,",
                "sick nich in anner Ogen s\u00fcnnt",
                "un nie nich as sonn Kullerhahn",
                "upprusten deit, denn mag dat gahn.",
                "Wenn b\u00e4ter he s' as Gaut un Geld",
                "un h\u00f6ger as sin Wapen h\u00f6llt;",
                "mit een Wurt, wenn he klauk dat makt",
                "un ehr taurecht sick kost un strakt,",
                "denn geiht se, denk du an min W\u00fcr!",
                "f\u00f6r em un mit em d\u00f6rch dat F\u00fcr.",
                "Denn kriggt he dat bi ehr so gaut,",
                "as set he Abraham in Schot.\u00ab",
                "\u00bbNa, denn so m\u00fccht ick em woll raden:",
                "Mak jo din Gl\u00fcck nich to din'n Schaden!\u00ab",
                "\u00bbUn ick m\u00f6t uns' l\u00fctt Lotting seggen:",
                "Treck du em, denn ward he di trecken.\u00ab",
                "\u00bbDin Junker kriggt ehr eenmal nu.",
                "Ick \u0153werst meen, 'ne rechte Fru",
                "de lett sick nich mit F\u00f6ten pedden",
                "un up keen slichtes Laken bedden.",
                "Un f\u00f6r den Mann dor h\u00fcrt se sick",
                "grad so as f\u00f6r de Sei\u00df de Strick.",
                "Dor makt se blank un scharp em recht,",
                "dat f\u00f6r de Aust he richtig d\u00f6cht",
                "un sch\u00f6nes Kurn dorvon ok dreggt.\u00ab"
            ]
        ]
    },
    {
        "author": "Brinckman, John",
        "authorRef": "pnd:118660101",
        "publicationDate": "1976",
        "title": "Vader Arndt",
        "text": [
            [
                "Oll Vader Arndt, du oll d\u00fctsch Blot,",
                "h\u00fct warst du n\u00e4gentig Johr!",
                "Wat lett din slohwitt Poll di got,",
                "wat is din \u00d6ller ror!"
            ],
            [
                "Dor liggt sonn kloren Fr\u00fchjohrsschin",
                "\u00fcm Ogen di un Bran.",
                "Sonn blank Kron dreggst, keen K\u00f6nig sin",
                "kann neben din bestahn."
            ],
            [
                "Den Ihrenkranz un Austkranz hett",
                "\u00fcns' leewe Herrgott jo",
                "up dine breede Stirn di sett't,",
                "un dorvon l\u00fccht't se so."
            ],
            [
                "De l\u00fccht't as Eddelsteen un Gold",
                "hen d\u00f6rch ganz D\u00fctschland h\u00fct.",
                "Glik got, wat Landsmann, jung un olt,",
                "de freugt sick, de dat s\u00fcht."
            ],
            [
                "Glik v\u00e4l, ob He\u00df een odder Preu\u00df,",
                "ob ut dat baiersch Land,",
                "ob ut't Hannoversch odder Reu\u00df",
                "un vun de ditmarsch Kant,"
            ],
            [
                "glik v\u00e4l, ob ut Land M\u00e4kelb\u00f6rg,",
                "...",
                "dat heel oll D\u00fctschland d\u00f6rch un d\u00f6rch",
                "dat freugt sick h\u00fct mit di."
            ],
            [
                "Wi weet' dat woll jo l\u00fctt un grot",
                "un in de Schol dat Kind,",
                "wi weet' dat alltosam recht got,",
                "wat wi di sch\u00fcllig s\u00fcnd;"
            ],
            [
                "in Storm un an dat Spill,",
                "wua du to \u00fcns hest stahn, oll Mann,",
                "mit Bl\u00fccher un mit Schill,",
                "wua du in'n Storm hest stahn."
            ],
            [
                "Dat W\u00e4der dat was rusig slimm,",
                "de Blitz sl\u00f6g v\u00f6r di dal,",
                "di \u0153werst sl\u00f6g de Slag nich kr\u00fcmm;",
                "fast st\u00fcnnst du as een Pahl."
            ],
            [
                "V\u00e4l stiwe Kirls smet \u00fcm un \u00fcm",
                "dat W\u00e4der, sl\u00f6g dat dal;",
                "di \u0153werst sl\u00f6g keen Slag nich kr\u00fcmm,",
                "fast st\u00fcnnst du as een Pahl."
            ],
            [
                "Fast st\u00fcnnst du dor in Rat un Dat,",
                "de rechte Mann wast du.",
                "Din Wurt dat was de rechte Dat;",
                "din Aust des \u00fchst du nu."
            ],
            [
                "Din Aust is Leew \u2013 sonn Leew, oll Mann,",
                "d\u00f6rch alle Tok\u00fcnft furt,",
                "sonn Leew, de Gold nich k\u00f6pen kann",
                "un keen Kommandowurt;"
            ],
            [
                "sonn Dank, de heel sin Hart hengifft,",
                "solang din Volk kann stahn,",
                "sonn Dank, de noch lebendig blifft,",
                "wenn du all lang vergahn!"
            ],
            [
                "Oll Vader Arndt, du d\u00fctsch oll Blot,",
                "h\u00fct warst du n\u00e4gentig Johr!",
                "Wat lett din slohwitt Poll di got,",
                "wat is din \u00d6ller ror,"
            ],
            [
                "een Eddelsteen, gefat't in Leew,",
                "dat een'n dat Hart sick lacht!",
                "Un Gott, de n\u00e4gentig Johr di gew,",
                "makt vull dat Hunnert sacht."
            ]
        ]
    }
]