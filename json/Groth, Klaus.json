[
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Min Modersprak",
        "text": [
            [
                "Min Modersprak, wa klingst du sch\u00f6n!",
                "Wa b\u00fcst du mi vertrut!",
                "Weer ok min Hart as Stahl un Steen,",
                "Du drevst den Stolt herut."
            ],
            [
                "Du b\u00f6gst min stiwe Nack so licht",
                "As Moder mit \u0119rn Arm,",
                "Du fichelst mi umt' Angesicht",
                "Un still is alle Larm."
            ],
            [
                "Ik f\u00f6hl mi as en l\u00fcttjet Kind,",
                "De ganze Welt is weg.",
                "Du pust mi as en V\u0153rjahrswind",
                "De kranke Boss torecht."
            ],
            [
                "Min Obbe folt mi noch de Hann'",
                "Un seggt to mi: Nu b\u0119!",
                "Un \u00bbVaderunser\u00ab fang ik an,",
                "As ik wul fr\u00f6her d\u0119."
            ],
            [
                "Un f\u00f6hl so deep: dat ward verstan,",
                "So sprickt dat Hart sik ut.",
                "Un Rau vunn Himmel weiht mi an",
                "Un Allns is wedder gut!"
            ],
            [
                "Min Modersprak, so slicht un recht,",
                "Du ole frame R\u0119d!",
                "Wenn blot en Mund \u00bbmin Vader\u00ab seggt,",
                "So klingt mi't as en B\u0119d."
            ],
            [
                "So herrli klingt mi keen Musik",
                "Un singt keen Nachtigall;",
                "Mi lopt je glik in Ogenblick",
                "De hellen Thran hendal."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Min Jehann",
        "text": [
            [
                "Ik wull, wi weern noch kleen, Jehann,",
                "Do weer de Welt so grot!",
                "Wi seten op den Steen, Jehann,",
                "Weest noch? bi Nawers Sot.",
                "An H\u0119ben seil de stille Maan,",
                "Wi segen, wa he leep,",
                "Un snacken, wa de Himmel hoch",
                "Un wa de Sot wul deep."
            ],
            [
                "Weest noch, wa still dat weer, Jehann?",
                "Dar r\u00f6hr keen Blatt an Bom.",
                "So is dat nu ni mehr, Jehann,",
                "As h\u00f6chstens noch in Drom.",
                "Och n\u0119, wenn do de Scheper sung,",
                "Alleen, int wide Feld:",
                "Ni wahr, Jehann? dat weer en Ton!",
                "De eenzige op de Welt."
            ],
            [
                "Mit\u00fcnner inne Schummerntid",
                "Denn ward mi so to Mod,",
                "Denn l\u00f6ppt mi't langs den R\u00fcgg so hitt,",
                "As domals bi den Sot.",
                "Denn dreih ik mi so hasti um,",
                "As weer ik nich alleen:",
                "Doch Allens, wat ik finn, Jehann,",
                "Dat is \u2013 ik sta un ween."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Min Annamedder",
        "text": [
            [
                "Ei, du l\u00fcttje Flasskopp,",
                "Ik fr\u0119t di v\u0153r Leev op!",
                "Wat hest du v\u0153rn Pusbacken,",
                "Noch s\u00f6ter as Twebacken!",
                "Ei, du l\u00fcttje Flasskopp,",
                "Ik fr\u0119t di noch op! \u2013"
            ],
            [
                "Ei, du l\u00fcttje Wissnut,",
                "Wa b\u00f6rst du din Hans ut!",
                "De Tung geit as en Lammersteert:",
                "Din Hans is keen Dreelnk weerth.",
                "Ei, du l\u00fcttje Wissnut,",
                "Wa schellst du mi ut!"
            ],
            [
                "Ei, du l\u00fcttje Witt-T\u00e4hn,",
                "Wat mag'k di geern dull sehn!",
                "Wa se pl\u0153tert as en Kaffem\u0153l,",
                "Wa se kl\u0153tert as en M\u00f6serst\u0153l!",
                "Ei, du l\u00fcttje Witt-T\u00e4hn,",
                "Wat mag'k di geern sehn!"
            ],
            [
                "Ei, du l\u00fcttje Keithahn,",
                "Wat kikst mi kasprat an!",
                "Kumm, wullt mi to Kopp flegn?",
                "Ik heff noch keen D\u00fct kr\u0119gn.",
                "Ei, du l\u00fcttje Keithahn,",
                "Wat kikst du mi an!"
            ],
            [
                "Ei, min l\u00fcttje Annameller,",
                "Kannst mi afwischn asn Briteller,",
                "Kannst mi utwrengn asn Fatdok,",
                "Inne Eck stelln asn Handstock.",
                "Ei, min l\u00fcttje Annamedder,",
                "Ik b\u00fcn slantig as en Dok!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Dat Moor",
        "text": [
            [
                "De Borrn bew\u0119gt sik op un dal,",
                "As gingst du langs en b\u00f6ken Bahl,",
                "Dat Water sch\u00fclpert inne Graff,",
                "De Grasnarv b\u0119wert op un af;",
                "Dat geit hendal, dat geit toh\u00f6ch",
                "So lisen as en Kinnerweeg."
            ],
            [
                "Dat Moor is brun, de Heid is brun,",
                "Dat Wullgras schint so witt as Dun,",
                "So week as Sid, so rein a Snee:",
                "Den Hadbar reckt dat bet ant Knee."
            ],
            [
                "Hier h\u00fcppt de Pock int Reth hentlank,",
                "Un singt uns Abends sin Gesank;",
                "De Voss de bru't, de Wachtel r\u00f6ppt,",
                "De ganze Welt is still un sl\u00f6ppt."
            ],
            [
                "Du h\u00f6rst din Schritt ni, wenn du geist,",
                "Du h\u00f6rst de R\u00fcschen, wenn du steist,",
                "Dat l\u0119vt un w\u0119vt int ganze Feld,",
                "As weert bi Nacht en anner Welt."
            ],
            [
                "Denn ward dat Moor so wit un grot,",
                "Denn ward de Minsch so l\u00fctt to Mod:",
                "Wull weet, wa lang he d\u0153r de Heid",
                "Noch frisch un kr\u00e4fti geit!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Orgeldreier",
        "text": [
            [
                "Ik sprung noch inne Kinnerb\u00fcx,",
                "Do weer ik al en Daugenix,",
                "Dat s\u00e4n ok alle Nawers gliks:",
                "De Jung dat ward en Sleef.",
                "Wat sch\u0119rt mi all dat Sn\u0153tersnack!",
                "Ik sing un dreih min Dudelsack,",
                "Belach den ganzen Rummelpack,",
                "De mi keen S\u00fcsselnk gev!"
            ],
            [
                "Min Vader schick mi hen na Schol,",
                "Ik hal mi oft en Puckel vull",
                "Un mak den Rekter spitterndull:",
                "Min Lex den wuss ik slech.",
                "Sum sus \u2013 dat wull der gar nich 'rin;",
                "Ik fl\u00f6k den Kram tum D\u00f6wel hin,",
                "En Prester steek der doch nich in!",
                "Mi stunn dat Swart inn Weg."
            ],
            [
                "Min Moder leet mi'n netten Kn\u00fcll",
                "Vull Wutteln un Kant\u00fcffelp\u00fcll;",
                "Dat weer \u0119r letzte gude Will:",
                "Ik schull'n Plantasche gr\u00fcnn'.",
                "Harr ik man Lust hatt, Gras to mei'n,",
                "Ann Ellbagn ran inne Schit to klei'n,",
                "Mitn Sack umme Nack den Rogg to sei'n,",
                "So kunn ik Goldkorns finn'."
            ],
            [
                "Kant\u00fcffeln weern der as min Hot,",
                "Un Wutteln as min Been so grot,",
                "Un Dreck to klei'n in \u00c6werflot \u2013",
                "Dat weer di en Vergn\u00f6gn!",
                "Min Ol sin S\u0153n de weer ni dumm:",
                "Vunt Arbeidn ward man stif un krumm;",
                "Ik sett den Kn\u00fcll in S\u00fclwer um",
                "Un t\u0119hr vun min Verm\u00f6gn."
            ],
            [
                "Juchheisa! in en Reiterb\u00fcx!",
                "Bequaste St\u0119weln blank in Wichs!",
                "Klar is de Kees, de Junker fix!",
                "So gung ik denn to Mark.",
                "Klei du in Dreck bet \u0153wern Kopp!",
                "Din Fru sett di en Spint derop,",
                "Un hett se di de Jack utkloppt,",
                "So humpel du to Kark!"
            ],
            [
                "Min Geld is all, min Kn\u00fcll vert\u0119hrt,",
                "De Junker is keen Dreelnk weerth,",
                "Min Kn\u0119p heff ik vun buten lehrt:",
                "Sus sum \u2013 de Welt geit rum!",
                "Wat sch\u0119rt mi all dat Rummelpack!",
                "Ik heff min heel Musik um Nack,",
                "Ik sing min Leed un mak min Snack",
                "Un dreih min Orgel rum."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "As ik wegging",
        "text": [
            [
                "Du brochst mi bet den Barg toh\u00f6ch,",
                "De S\u00fcnn de sack hendal:",
                "Do s\u00e4st du sachen, dat war Tid,",
                "Un wennst di mit enmal."
            ],
            [
                "Do stunn ik dar un seeg opt Holt",
                "Gr\u00f6n inne Abends\u00fcnn,",
                "Denn seeg ik langs den smallen Weg,",
                "Dar gungst du ruhi hin."
            ],
            [
                "Do weerst du weg, doch weer de Thorn",
                "Noch smuck un blank to sehn;",
                "Ik gung de anner Sid hendal:",
                "Dar weer ik ganz alleen. \u2013"
            ],
            [
                "N\u00f6s heff ik \u00f6fter Afsched nam' \u2013",
                "Gott weet, wa mennimal!",
                "Min Hart dat is dar baben bl\u0119bn,",
                "S\u00fcht vun den Barg hendal."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "En Breef",
        "text": [
            [
                "Ik kreeg J\u00fcm Breef bi gude Gesundheit,",
                "Un seeg, wa't all bi J\u00fcm noch rund geit,",
                "Wa't mit de Koh un mit de Hund steit",
                "Un mit dat P\u0119rd,",
                "Un dat Anntrin noch j\u00fcmmer de Mund geit",
                "Asn Lammersteert."
            ],
            [
                "J\u00fcm schrivt mi, dat dat Korn gut stan deit,",
                "Un dat J\u00fcm l\u00fctt Jan Paul al gan deit,",
                "Un dat J\u00fcm Psepter de Junges slan deit,",
                "As weert nix Guds,",
                "Un dat Jan Discher bi J\u00fcm wahn' deit",
                "Int Achterhus."
            ],
            [
                "Pl\u00fcnn Antje hett mi letz de Breef broch,",
                "Un hett mi seggt, de P\u00fcttjer l\u0119v noch,",
                "Un sin Jan Hinnerk weer de Sleef noch",
                "Vun fr\u00f6her her,",
                "Un all dat Nies, wat sunsten gev noch",
                "Vun Em und \u0118r."
            ],
            [
                "Dat 's ditmal Allens, wat ik w\u0119ten do,",
                "Opn anner Mal mehr, wenn'k wat verg\u0119ten do;",
                "Pl\u00fcnn Antje bringt ok noch en B\u0119ten to",
                "Jan Paul sin Mund.",
                "Gott g\u0119v J\u00fcm, wat ik w\u00fcnsch un b\u0119den do:",
                "Blivt All gesund."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Voer de Goen",
        "text": [
            [
                "Still, min Hanne, h\u00f6r mi to!",
                "L\u00fcttje M\u00fcse pipt int Stroh,",
                "L\u00fcttje Vageln slapt in Bom,",
                "R\u00f6hrt de Fl\u00fcnk un pipt in Drom."
            ],
            [
                "Still, min Hanne, h\u00f6r mi an!",
                "Buten geit de b\u00f6se Mann,",
                "Baben geit de stille Maan:",
                "\u00bbKind, wull hett dat Schrigen dan?\u00ab"
            ],
            [
                "\u00c6wern Bom so still un blank,",
                "\u00c6wert Hus an H\u0119ben lank,",
                "Un wo he frame Kinner s\u00fcht,",
                "Kik mal an, wa lacht he blid!"
            ],
            [
                "Denn seggt he to de b\u00f6se Mann,",
                "Se w\u00fcllt en b\u0119ten wider gan,",
                "Denn gat se beid, denn stat se beid",
                "\u00c6wert Moor un \u0153wer de Heid."
            ],
            [
                "Still, min Hanne, slap mal rar!",
                "Morgen is he wedder dar!",
                "Rein so g\u0119l, rein so blank,",
                "\u00c6wern Bom an Himmel lank."
            ],
            [
                "All int Gras de g\u0119len Blom!",
                "Vageln pipt in Appelbom,",
                "Still un mak de Ogen to,",
                "L\u00fcttje M\u00fcse pipt int Stroh."
            ],
            [
                "Dar wahn en Mann int gr\u00f6ne Gras,",
                "De harr keen Sch\u00fcttel, harr keen Tass,",
                "De drunk dat Water, wo he't funn,",
                "De pl\u00fcck de Kirschen, wo se stunn'."
            ],
            [
                "Wat weert en Mann! wat weert en Mann!",
                "De harr ni Putt, de harr ni Pann,",
                "De eet de Appeln vun den Bom,",
                "De harr en Bett vun luter Blom."
            ],
            [
                "De S\u00fcnn dat weer sin Taschenuhr,",
                "Dat Holt dat weer sin Vagelbur,",
                "De sungn em Abends \u0153wern Kopp,",
                "De wecken em des Morgens op."
            ],
            [
                "De Mann dat weer en narrschen Mann,",
                "De Mann de fung dat Gruweln an:",
                "Nu m\u0153t wi All in H\u00fcser wahn'. \u2013",
                "Kumm mit, wi w\u00fcllt int Gr\u00f6ne gan!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Wat man warrn kann",
        "text": [
            [
                "K\u00fcken neiht ut, K\u00fcken neiht ut,",
                "Dat is keen Gu ...den!"
            ],
            [
                "Un sin Fru op de anner Spitz antwor' ut de Feern:"
            ],
            [
                "Kronen von Gold sind eitel Schein,",
                "Krone des Lebens ist Liebe allein!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Regenleed",
        "text": [
            [
                "R\u0119gen, R\u0119gen drus',",
                "Wi sitt hier warm in Hus'!",
                "De Vageln sitt in Bom to kurn,",
                "De K\u00f6h de stat an Wall to schurn:",
                "R\u0119gen, R\u0119gen drus',",
                "Wi sitt hier warm in Hus'!"
            ],
            [
                "R\u0119gen, R\u0119gen rusch,",
                "Wa r\u00fckt dat ut den Busch!",
                "De Bl\u00f6m de hangt so slapri dal,",
                "De B\u00f6m de r\u00f6hrt de Bl\u0153d ni mal:",
                "R\u0119gen, R\u0119gen rusch,",
                "Wa r\u00fckt dat ut den Busch!"
            ],
            [
                "R\u0119gen, R\u0119gen sus'",
                "Vun baben op uns Hus,",
                "Vunt Dack hendal in striken Strom",
                "Un lisen ut den Eschenbom:",
                "R\u0119gen, R\u0119gen sus'",
                "Vun baben op uns Hus."
            ],
            [
                "R\u0119gen, R\u0119gen rull,",
                "Bet alle Gr\u00f6ben vull!",
                "Denn lat de Wulken \u0153wergan,",
                "Lat de S\u00fcnn wedderkam':",
                "R\u0119gen, R\u0119gen rull,",
                "Bet alle Gr\u00f6ben vull!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Prinzessin",
        "text": [
            [
                "Se weer as en P\u00f6ppen, so smuck un so kleen,",
                "Se seet mi in Schummern to dr\u00f6m' oppe Kneen,",
                "Se fat mi de Hand un ik strak \u0119r Gesicht,",
                "Vertell ik \u0119r j\u00fcmmer de ole Geschicht:"
            ],
            [
                "\u00bbDar weer en Prinzessin, de seet in en Bur,",
                "Harr Haar as en Gold, un seet j\u00fcmmer un lur:",
                "Do keem mal en Prinz, un de hal \u0119r herut,",
                "Un he war de K\u00f6nig un se war de Brut.\u00ab"
            ],
            [
                "Un gau is se wussen, un nu is se grot!",
                "Se sitt mi in Schummern noch still oppen Schot,",
                "Se hollt mi de Hand un ik k\u00fcss \u0119r Gesicht,",
                "Vertell ik \u0119r j\u00fcmmer de ole Geschicht:"
            ],
            [
                "\u00bbDar weer en Prinzessin, de seet bi en Bur,",
                "Harr Haar as en Gold, un seet j\u00fcmmer un lur;",
                "Do keem mal en Prinz, un de hal \u0119r herut,",
                "Un ik b\u00fcn de K\u00f6nig un du b\u00fcst de Brut!\u00ab"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Kaneeljud",
        "text": [
            [
                "Luerl\u00fcttje Kaneeljud!",
                "Wa s\u00fcht he verdweer ut!",
                "Hangt Band ut, hangt Trand ut,",
                "Handelt allerallerhand Grandgut."
            ],
            [
                "Isak, is dat Schipp kam?",
                "Is min S\u00e4wel mitkam?",
                "Krieg'k en Wagen, krieg'k en Popp,",
                "Krieg'k min Hot mit Feddern op?"
            ],
            [
                "\u00bbKinner, noch nicht!",
                "Tokum Johr kumt't vellicht!",
                "Dat Woter weer dick worn,",
                "M\u00e4t teebn bet de Glicksorn!\u00ab"
            ],
            [
                "Luerl\u00fcttje Kaneeljud!",
                "Wa s\u00fcht he fidel ut!",
                "So afscharn, so utfrarn,",
                "Snackt jimmer, jimmer vun de Gl\u00fccksaarn."
            ],
            [
                "Abraham, wo b\u00fcst du?",
                "Vater Abram, s\u00fchst du?",
                "Truerbom vun Babylon,",
                "Wo's de weise Salomon?"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "De ole Harfenistin",
        "text": [
            [
                "Ik weer mal junk un sch\u00f6n,",
                "Dats nu ni mehr to sehn.",
                "Ik harr de Rosen op de Back,",
                "Ik harr de Lucken um de Nack;",
                "Wa weer ik junk un sch\u00f6n!",
                "Wa weer ik junk un sch\u00f6n!"
            ],
            [
                "Ik sung v\u0153r Lust un Moth,",
                "Ik sung v\u0153r Kleen un Grot,",
                "Un Alle, de mi h\u00f6rn un sehn,",
                "De s\u00e4n, ik weer so junk un sch\u00f6n.",
                "Wa harr ik Lust un Moth!",
                "Wa harr ik Lust un Moth!"
            ],
            [
                "Ik dach ni an de Noth,",
                "Ik dach ni an den Dod.",
                "Vun Mark to Mark, vun Hus to Hus,",
                "Und wo ik keem, dar weer't en Lust:",
                "Wer dach wul anne Noth?",
                "Wer dach wul an den Dod?"
            ],
            [
                "Ik sing noch j\u00fcmmer fort,",
                "Un krup vun Ort to Ort,",
                "Un wenn ik sing vun Lust un Lev,",
                "Wer fragt mi nu, warum ik b\u0119v?",
                "Ik sing man j\u00fcmmer fort,",
                "Ik sing man j\u00fcmmer fort."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "De M\u00f6ller",
        "text": [
            [
                "M\u00f6llerbur\u00df so flink un keit,",
                "Wa he springt un dreiht!",
                "Sin Haar is so plusti,",
                "Sin Bart is so dusti,",
                "B\u0119tn Klister op de Backen,",
                "Un'n Spitzbov inn Nacken,",
                "Fl\u00fcggt rum mank den Mehlstuff,",
                "Kridewitt as en Duv."
            ],
            [
                "S\u00fcnnabnds mit min Achendeel",
                "Kam ik rop na M\u0153l.",
                "Denn geit se un klappert,",
                "Denn steit he un plappert:",
                "Wa is he bepudert!",
                "Wa spa\u00dft he un sludert!",
                "Un wenn 'k em den Sch\u00fcllnk g\u0119v,",
                "Wa kikt he verlevt!"
            ],
            [
                "Awer keem he mi to neeg,",
                "Sett ik em torech!",
                "Wa wull ik em pulen!",
                "Wa wull ik em ulen!",
                "Ik klopp em de Jack ut,",
                "As st\u00f6v ik en Sack ut:",
                "Sunst kunn' je all L\u00fcd sehn,",
                "To M\u0153l weer ik w\u0119n."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "De Melkdiern",
        "text": [
            [
                "Barfot int Sand, inn raschen Schritt,",
                "Den glatten Platen kridenwitt,",
                "Stramm opsch\u00f6rt den Linnwullenrock,",
                "Um Liv so kn\u0119bsch asn Pitschenstock",
                "\u2013 Man kann \u0119r fl\u00f6di mit de Hann'",
                "Vun een H\u00fcft na de anner spann' \u2013",
                "Den eenen Arm so keit inne Sit,",
                "As wenn man'n \u00d6hr vun'n Theekann s\u00fcht,",
                "Umn witten Hals de gr\u00f6ne Drach:",
                "En Diern, dat di de Ogen lach!"
            ],
            [
                "En Strohhot mit en breden Rand,",
                "Umt runne Kinn en blassroth Band;",
                "Dat brune Haar inn dicke Tut",
                "Kikt j\u00fcst as \u00fcnnern S\u00fcnnschirm ut.",
                "De Ammers klappt bi jeden Schritt,",
                "De mischen K\u0119den kl\u0153tert mit,",
                "Un denn int Seel en l\u00fctten K\u0119tel",
                "De rasselt as en Bund vull Sl\u0153tel.",
                "Se's fr\u00f6h to Been, dats S\u00fcnndagabnd,",
                "\u0118r Schatz will na de Koppel kamn;",
                "De nimt \u0119r n\u00f6s de Melkdrach af,",
                "Se sp\u0119lt de Dam un str\u0119vt v\u0153raf. \u2013"
            ],
            [
                "He sitt un sm\u00f6kt opt Heck bi'n Wall",
                "Un kikt al lang' den Snittweg dal.",
                "Sieh an! dar blitzt se achtern Knick",
                "Un dreiht herop in Ogenblick.",
                "Se driggt de Drach so steil un nett,",
                "Asn Leutnant nich sin Epaulett,",
                "Un smitt de brune Arm so keit,",
                "As keen Mamsell opt P\u0119rmark deit.",
                "\u00bbJa, dat mag'k lidn, so hest du't drapen!\u00ab \u2013",
                "He hett al Dor un Sleetbom apen."
            ],
            [
                "\u0118r Drach un Ammer sett se dal,",
                "De Hot hangt op den Heckenpahl.",
                "Nu stiggt se d\u0153r dat lange Gras",
                "Un schint so witt un hett son Hast",
                "Un singt so n\u00fcdli \u00fcnner de Koh:",
                "De Melk sus't sach den Takt darto.",
                "Denn sch\u00fcmt de Ammers vull un vuller,",
                "Un rattsch! hett Hans se oppe Schuller,",
                "Un \u0153wergl\u00fcckli walzt se beid",
                "Mit Snack un Lachen na de Heid."
            ],
            [
                "Kamt \u0119r ok v\u0119le Herrn tom\u00f6t",
                "Un seht \u0119r na de bloten F\u00f6t",
                "Un glupt \u0119r n\u0153swis \u00fcnnern Hot \u2013",
                "Ward se ok eerst en b\u0119ten roth,",
                "So denkt se doch: Wat de wull meenn?",
                "Ik b\u00fcn so gut as anner Een!",
                "Un lusti h\u00fcppt se \u0153wern Weg,",
                "Kikt in en Koppel \u0153wert Steg:",
                "\u00bbWullt mit, min Anna? b\u00fcst al klar?\u00ab",
                "Un sieh, min Anna is al dar!"
            ],
            [
                "Un'n b\u0119ten wider oppen Weg",
                "Stat al'n paar annere torech.",
                "Un wat v\u0153rn Gr\u00f6ten, wat v\u0153rn Pappeln,",
                "As h\u00f6r man'n Koppel Aanten snappeln!",
                "Un noch mehr frische kamt darto,",
                "Bet na de Heid hin geit dat so:",
                "Je k\u00f6rter ward der lange Weg,",
                "Je l\u00e4nger ward de korte Reeg."
            ],
            [
                "Bi de Raust\u0119d is dat gar en Jagd,",
                "As wenn int Moor de Kukuks lacht.",
                "En Jede smitt \u0119r Drach heraf,",
                "Denn pett se eerst en Hopsa af.",
                "Orchester hebbt se j\u00fcmmer glik:",
                "Wer sitten geit, de makt Musik,",
                "Polkas un D\u00e4nz vun Strau\u00df un Lanner",
                "Un Truerleder mank enanner."
            ],
            [
                "Herrjemine! kumt j\u00fcst en Snider",
                "Inn feine B\u00fcx mit d\u00fcnne Glieder!",
                "De kriggt denn noch en Dr\u0119sen mit,",
                "Wa he en acht Dag' nog an hett. \u2013",
                "De Klock sleit s\u0153bn, un mit den Slag",
                "L\u00f6ppt Jede na \u0119r egen Drach,",
                "Hangt sik se um, hakt in, h\u0119vt op \u2013",
                "Un ferti is de ganze Tropp.",
                "Een K\u0119d de ganze Stig hentlank!",
                "Un v\u0153rwarts geit dat mit Gesank:",
                "\u00bbDer Sultan is ein armer Mann ...\u00ab",
                "Gewis, seeg he son Blomk\u0119d an!",
                "Inn Cotillon un Reegendanz",
                "Makt unse Dams keen solken Kranz."
            ],
            [
                "Doch inne Heid ritt he vuneen,",
                "Un bald geit Allens Een bi Een,",
                "De d\u0153r den Hof, De um de Eck,",
                "Dar twee tosam no'n l\u00fcttje Streck,",
                "Nu De int Hus un De inn Stall,",
                "Du steist alleen \u2013 un dar ist all!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "De Fischer",
        "text": [
            [
                "Sch\u00f6n Anna stunn v\u0153r Stratend\u0153r,",
                "V\u0153r Stratend\u0153r,",
                "De Fischer gung v\u0153rbi:",
                "Sch\u00f6n Anna kn\u00fcttst du blaue Str\u00fcmp,",
                "De blauen Str\u00fcmp,",
                "De kn\u00fcttst du wul v\u0153r mi?"
            ],
            [
                "\u00bbDe Str\u00fcmp de kriggt min Broder an,",
                "Min Broder an",
                "Wul op de blaue See;",
                "Du makst je s\u00fclm din Nett so grot,",
                "Din Nett so grot,",
                "Un Str\u00fcmp bet anne Knee.\u00ab"
            ],
            [
                "Min Nett dat mak ik grot un wit,",
                "So grot un wit",
                "Man v\u0153r de dumme St\u0153r:",
                "Du kn\u00fcttst din Str\u00fcmp so fin un dicht,",
                "So fin un dicht,",
                "Dar geit keen Seel hend\u0153r."
            ],
            [
                "Sch\u00f6n Anna, kn\u00fcttst du fine Str\u00fcmp,",
                "Son fine Str\u00fcmp,",
                "Un kn\u00fcttst du se so blau:",
                "Dar fangst du all de Fischers mit,",
                "De Fischers mit,",
                "Un weern se noch so slau."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "De Krautfru",
        "text": [
            [
                "\u00bbKraut! Kraut!\u00ab",
                "De Heiders slapt geh\u00f6ri ut,",
                "Hier s\u00fcnd noch Luken v\u0153r.",
                "Uns Annre ward dat nich so gut,",
                "Wi m\u0153t der fix hend\u0153r!",
                "Ik kam nu al vunn Butendik",
                "Ut't natte kole Haf;",
                "De reckt sik mal un wunnert sik \u2013",
                "Un seilt noch wedder af."
            ],
            [
                "\u00bbKraut! Kraut!\u00ab",
                "De Dare pumpt \u0119r Ammer vull:",
                "\u00bbKraut! l\u0119bendi un krall!",
                "Min Deern, wenn'k j\u00fcmmer t\u00f6ben schull,",
                "Warn se v\u0153r Abnd ni all.\u00ab",
                "Dar kumt Een mit en Achndeelssett:",
                "\u00bbMin Kind, de Kraut s\u00fcnd rar! \u2013",
                "Scheerkrauten? n\u0119! de weern ni fett,",
                "De wasst bet tokum Jahr.\u00ab"
            ],
            [
                "\u00bbKraut! Kraut!\u00ab",
                "Wa weer de J\u00fcmfer al in Staat,",
                "In Schoh un Str\u00fcmp un all!",
                "De Hals so witt, de Haar na'n Draht,",
                "As schull se glik to Ball!",
                "Un Unserener stiggt barfot",
                "Vun B\u00fcsum na de Heid,",
                "Un hett se denn \u0119r Solt op Brot,",
                "So ist aln grote Freid."
            ],
            [
                "\u00bbKraut! Kraut!\u00ab",
                "Wa lett dat Mark doch wunnersch\u00f6n",
                "Mit all de Lust un Pracht!",
                "Un rund herum de B\u00f6m so gr\u00f6n,",
                "Dat Allens l\u0119vt un lacht!",
                "Un Hus bi Hus en Bank so witt",
                "Un Finstern spegelglatt,",
                "Un de dar binn' un buten sitt,",
                "De l\u0119vt un freit sik satt."
            ],
            [
                "\u00bbKraut! Kraut!\u00ab",
                "O wahn ik hier un harr min Brot",
                "Un keek hier S\u00fcnnabnds ut!",
                "Mi d\u00fcnkt, mi weer dat Hart so grot,",
                "As wull't mi baben rut.",
                "De Boden all in S\u00fcnnenschin,",
                "De Wagens un de P\u0119r:",
                "Mein Gott! wa kunn ik gl\u00fccklich sin,",
                "Wenn'k blot en Heider weer!"
            ],
            [
                "\u00bbKraut! Kraut!\u00ab",
                "Wa weer de Mann doch dodenblass,",
                "De dar ut't Finster kik!",
                "Bewahre! ik entz\u00fcck mi fast",
                "Un meen, ik seeg en Lik! \u2013",
                "N\u0119, lewer sund un guden Moth,",
                "As krank un inne Heid!",
                "Bewahr mi man de lewe Gott,",
                "Dat mi't nie slechter geit!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "An de Maan",
        "text": [
            [
                "Wat will He mi int Finster l\u00fcstern?",
                "Ik seet je ganz tofr\u0119dn in D\u00fcstern",
                "Un h\u00f6r min braten Appeln gr\u00fcstern",
                "\u2013 Dat mag ik geern \u2013",
                "Un wull mi \u0119bn en Pip anp\u00fcstern",
                "Un spikeleern."
            ],
            [
                "Ik weet ni, seeg ik Em sodenni,",
                "So ward mi op en Art elenni,",
                "Mi kamt, ik mark ni rech wodenni,",
                "De Rimelsch op,",
                "Un brummt mi, as de Im, lebenni",
                "Herum in Kopp."
            ],
            [
                "Dat treckt mi rein mit Macht na't Finster,",
                "As weert wat rechts, was buten glinster,",
                "Un dreiht mi denn en Barg Gespinster",
                "V\u0153rn Ogen rund \u2013",
                "Ik kenn ni \u00bbheure\u00ab oder \u00bbwinster\u00ab,",
                "Ik dwattsche Hund."
            ],
            [
                "Ik weet wul, dat He Allns ant Band hett,",
                "Wat phantaseert un keen Verstand hett,",
                "As Rimers, oder wat en Brand hett",
                "Bi'n Hochtid kr\u0119gn,",
                "Doch dacht ik nich, dat He de Hand sett",
                "Ann plattd\u00fctsch Br\u0119gn."
            ],
            [
                "Wi s\u00fcnd je ganz und gar vern\u00fcnfti,",
                "Un mank de Rimsm\u0119d nich mal z\u00fcnfti,",
                "Ok hebbt wi j\u00fcmmer unvern\u00fcnfti",
                "V\u0119l Klei to kn\u0119dn;",
                "So b\u0119 ik, lat He mi insk\u00fcnfti",
                "Man ganz tofr\u0119dn."
            ],
            [
                "He lurt vun mi wul op sin Kringel?",
                "He meent, Em h\u00f6rt sin Deel Geklingel",
                "Vun jede Nachtigal und Singel-",
                "tr\u00fctjen, wat rimt,",
                "Un denkt, man sleiten ut den Swingel,",
                "Wenn man't vers\u00fcmt."
            ],
            [
                "Ik heff man h\u00f6rt, dat He dat geern s\u00fcht,",
                "Un Em dat sm\u00f6di umme Neern t\u00fcht,",
                "Wenn man nothdrefti inne Feern s\u00fcht",
                "Na Sin Gesich \u2013",
                "Un denn Een fleit, as op en Scheernt\u00fct,",
                "Recht barmhartig."
            ],
            [
                "Uns feilt darto man ganz de Snawel,",
                "Wi seggt en Keesmess to en Sawel,",
                "Un Fork un Gaffel to en Gawel,",
                "Wi s\u00fcnd wat drulli,",
                "Wi s\u00fcnd warafti ni cumpawel",
                "Un gar to knulli."
            ],
            [
                "He treckt je doch dat ganze Land um,",
                "Un sl\u0119pt dat Weltmeer oppen Strand rum,",
                "He kriggt op Hochd\u00fctsch sacht sin Quantum",
                "Vun bl\u00f6dige Thran;",
                "Wi hebbt umt Hart en mischen Band rum,",
                "Mit Pukers beslan."
            ],
            [
                "Vertreck He sik man ut de Marsch rut,",
                "Un n\u0119hm He man en anner Marschrout,",
                "Dat nimt sik plattd\u00fctsch gar to narrsch ut,",
                "Dat Maanschinfewer:",
                "Wi seggt uns Menung grad un barsch rut,",
                "Frisch vunne L\u0119wer."
            ],
            [
                "He schint uns gar to bleek un sw\u0119weli,",
                "Wi s\u00fcnd ton Snuckern gar to kn\u0119weli,",
                "Bi Hartenssmarten gar ni h\u0119weli,",
                "Vun Art wat bari,",
                "As Neocorus 1 sin Landsl\u00fcd \u00bbwr\u0119weli",
                "Un drehari\u00ab."
            ],
            [
                "He h\u00f6rt ok, wenn ik Em Eens singn d\u0119,",
                "Wa weni dat na'n Sw\u00f6lapp klingn d\u0119,",
                "Dat war, je h\u00f6ger ik mi swingn d\u0119,",
                "Man j\u00fcmmer gr\u0153wer,",
                "As wenn en Buck int Spanntau springn d\u0119",
                "Koppheister \u0153wer."
            ],
            [
                "So lat He mi min Appeln gr\u00fcstern,",
                "Un ruhi simeleern in D\u00fcstern,",
                "Un mi min Pip un F\u00fcr anp\u00fcstern",
                "Un br\u0153si sm\u00f6ken,",
                "Un mak He mi ni warm un l\u00fcstern,",
                "Dat Gl\u00fcck to s\u00f6ken."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Peter Plumm",
        "text": [
            [
                "Man kann ni seggn, wat in en Minschen stickt,",
                "Un w\u0119ten, wat der ut em digen kann.",
                "Noch jedesmal, wenn'k d\u0153r de Heiloh fahr",
                "Un hier int Sand de H\u00f6chden langsam ropkam \u2013",
                "He's banni krall, de P\u0119r hebbt nog to krabbeln \u2013",
                "Un so de Pahl toeerst her\u0153wer dukt,",
                "Gem\u00e4hli l\u00e4nger, as man h\u00f6ger kumt,",
                "Un eensam as en Karkthorn \u0153wert Moor:",
                "So seeg ik j\u00fcmmerfort de groten Ogen",
                "Un wa he \u0119r de dicken Flechden afsnee \u2013",
                "Denn\u00f6\u00dfen keek ik weg, wer much dat sehn?",
                "Dat muss Een inne Dr\u00f6m je wedder v\u0153rkam!",
                "Un rein so smuck, un witt, un as en Lamm!",
                "Wer kunn dat denken de \u0119r fr\u00f6her kenn? \u2013 \u2013"
            ],
            [
                "En Abend kumt der'n Jung bi Anton Flint",
                "Un kloppt ant Finster \u2013 se hebbt Luken v\u0153r \u2013",
                "Dats banni d\u00fcster un en gruli Wedder \u2013",
                "In laten Harst, um Allerhillgen rut \u2013",
                "He's j\u00fcs vunt Itzeh\u00f6er Mark tohus kam.",
                "He nimt en Licht un lett em inne D\u0153r.",
                "De Jung is banni pulti un verfrarn",
                "Un seggt, un b\u0119wert as en Eschenlof:",
                "He wull na S\u00fcderdik, he weer verklamt,",
                "He keem vun Arf, un wull sik dar vermeden;",
                "Un darbi fung he snuckern an to weenn."
            ],
            [
                "De Jung gefull em mit de groten Ogen.",
                "He kreeg em inne Stuv un achtern Aben,",
                "Weekharti frag de Fru em, wat em feil,",
                "He weer wul ganz d\u0153rnatt, he schull wat anhebbn,",
                "Un hal em vun \u0119r S\u0153n sin afsett T\u00fcg,",
                "Gev em ok hitten Thee un Botterbrot,",
                "Un m\u00e4hli keem he wedder to sik s\u00fclm."
            ],
            [
                "Nu war he fragt un gev ok flink Besched.",
                "He s\u00e4, sin Moder weer en arme W\u0119tfru",
                "Mit s\u0153ben Kinner, he de \u00f6llste Jung,",
                "Un confermeert, nu wull he ut to deenn.",
                "Doch s\u00e4n de groten Burn, he weer to fin:",
                "He wull doch gar to geern sin Lohn verdeenn,",
                "Un Moder un de L\u00fctten 'n b\u0119ten h\u00f6lpen,",
                "He war sik sur don, harr he blot en Stell."
            ],
            [
                "Do seeg de Fru na Anton, fat sin Arm",
                "Un s\u00e4 in pisseln: Och de arme Jung,",
                "Wat meenst du, is he nich v\u0153r di to bruken?",
                "Un Anton d\u00fcch, he muss em man beholn;",
                "He weer wat fin, doch flink un banni schier,",
                "Un al vun H\u00f6chden as sin \u00f6llsten S\u0153n.",
                "He dach: de's ok noch orri junk un smidi,",
                "Wat Eenn versmitt, dat k\u00fcnnt de Twee wul dr\u0119gen,",
                "Un seggt: He h\u0153p, he war sik orndli n\u0119hm",
                "Un nich keen Sl\u00f6pendriwer warrn un Sl\u00fcngel,",
                "As nu de meisten annern, un ni musen,",
                "Un ok ni tr\u0119tsch un n\u00fccksch un unn\u00fctt w\u0119n:",
                "So kunn he blibn, so wull he em beholn."
            ],
            [
                "Do lav de Jung vun Himmel bet to Eer,",
                "He wull sik n\u0119hm! un hett dat ehrli dan,",
                "In s\u0153ben Jahr \u2013 tum mindsten \u2013 wa mi rech is.",
                "He weer wat fin, un harr en swacke Stimm,",
                "Doch wuss he nett torech, un flink un kn\u0119bsch,",
                "Un harr doch rein son dralle Arm un Been,",
                "As krellt un dreiht \u2013 wie n\u00f6mm em Peter Plumm,",
                "Doch wenn he't h\u00f6r, so war he j\u00fcmmer roth,",
                "Un mak, wenn't jiggens m\u0153gli, dat he wegkeem."
            ],
            [
                "Sunst gung he mit to Danz un to Gelagg",
                "Un sm\u00f6k sin Pip so br\u0153si as en Junker",
                "Un sung un lach, doch j\u00fcmmer sunnerbar,",
                "Un blev ni lang un h\u00f6' sik v\u0153r dat Drinken,",
                "Ok harr he mit de Dierns nix in Sinn,",
                "De faken s\u00e4n: he leet as holten Hinnerk."
            ],
            [
                "Am meisten leep he mi de junge Anton,",
                "Un gung mit em to pl\u00f6gen un to graben,",
                "Un dav mit em des Abends v\u0153r de D\u0153r,",
                "L\u0119v ok as Kind in Hus' mit beide Olen.",
                "De s\u00e4n, he weer so fliti un so sauber",
                "Un mak sin Saken s\u00fclm, un kn\u00fctt sik Jacken",
                "\u2013 He harr dat vun de Oberd\u00fctschen lehrt \u2013",
                "Un Str\u00fcmp un M\u00fctzen v\u0153r sin ole Moder.",
                "De schick he ok to Maidag H\u00fcr un Allens,",
                "Un koff \u0119r jeden Harst en Swin un so \u2013",
                "Genog dat weer en pr\u00e4chti l\u00fctten K\u0119rl!"
            ],
            [
                "Do kumt enmal int V\u0153rjahr umme Ostern",
                "Vagtsdener in en roden Rock herut",
                "Un d\u00fcd se an na Heide to Session,",
                "Un geit vun Hus to Hus un kumt na Anton",
                "Un seggt, sin S\u0153n un Peter schulln sik stelln."
            ],
            [
                "V\u0153r Peter harrt keen Noth, de feil dat Mat,",
                "Doch meenn se, Anton muss wul na de Garr,",
                "De gr\u00f6ttste K\u0119rl int ganze D\u00f6rp un Kaspel",
                "Un stark, he heel en Oss in vullen Lop."
            ],
            [
                "Ol Anton war ni gut darbi to Moth",
                "Un s\u00e4 des Abends, as sin S\u0153n to Hus keem",
                "Un Peter: mi is bang, nu ward dat slimm \u2013",
                "Un wat de Dener seggt un and\u00fcd harr."
            ],
            [
                "Mit eenmal fangt de Peter an to huln",
                "Un weent un schriggt un seggt: ik ga ni hin,",
                "Ik kann un kann ni gan \u2013 un wat he seggt.",
                "Se stellt em v\u0153r, he harr je keen Gefahr,",
                "He schull sik doch ni hebbn as Kind in Dei,",
                "V\u0153r Anton heel dat hart, de muss wul fort. \u2013",
                "Dat kunn ni h\u00f6lpen, g\u00e4nzli as vun Sinnen:",
                "Un wat he schull, un wat he anfang' schull!",
                "Se leten em am Ende weenn un jammern,",
                "Se harrn to dr\u0119gen an \u0119r egen Last.",
                "Do r\u00f6ppt he Anton Sin alleen na D\u0119l,",
                "Un hett mit \u0119r to snacken un to don ..."
            ],
            [
                "Den annern Abend l\u00f6ppt dat rund int D\u00f6rp,",
                "\u2013 Vi S\u00f6d un St\u0119gelsch stunn' se still to snacken \u2013",
                "Ob wi't all wussen? wa dat m\u0153gli weer!",
                "In s\u0153ben Jahr! un Keener harr dat markt!",
                "Un wat v\u0153rn Diern! un dat v\u0153rn ole Moder,",
                "Um blot en gr\u00f6tter Lohn int Jahr to krigen!",
                "Un Jeder harr sin Ahnung hatt un Gissen,",
                "Un blot ni segn mucht, wat he dach un meen \u2013",
                "Man kunn't je h\u00f6ren anne Stimm un Spr\u0119ken",
                "Un sehn, mit Een Oog, anne fine Hut",
                "Un an \u0119r Haar un Wassdom sm\u0119tsch un smidi ..."
            ],
            [
                "Genog, dat Nie snackt sik endli old.",
                "Un as se man ton V\u0153rschin keem in Kleeder,",
                "Do dach der Keen an Narren un an Drilln,",
                "Do funn' se \u0119r so n\u00fcdli un so fein,",
                "As harr se nie den swaren Spaden r\u00f6hrt,",
                "Un doch so keit in Rock un blanke M\u00fctz,",
                "De bald de dicken Haar ni laten kunn,",
                "As stamm se vun en anner Slach un Race."
            ],
            [
                "Se reten sik um \u0119r bi Danz un Beer,",
                "Un harrn sik all vernarrt in Anna Blom.",
                "Besunners Anton stunn \u0119r banni na,",
                "Un folg \u0119r op Gelagen as \u0119r Schatten. \u2013",
                "Wi dachen eerst, dat harr wat to bed\u00fcden,",
                "Und meenn, sin Olen wussen wul Besched,",
                "Doch h\u00f6rn wi n\u00f6\u00dfen, Anton harr sik \u00fctert:",
                "Sin d\u0119gen Peter war en lege Anna,",
                "He harr sin Dag' keen egen Spegel hatt,",
                "Se stunn un k\u00e4mm de Lucken gar to faken;",
                "He meen, dat gung \u0119r umgekehrt as Simson,",
                "Se harr sik gar to wunnersch\u00f6n verwandelt;",
                "He heel dat mit de P\u00f6ppen s\u00fcnner Fl\u00fcnken,",
                "De Fleerlinken deenn ni mank den Kohl ...",
                "Un wat he s\u00e4. \u2013",
                "He harr man gar to rech;",
                "Se flog der rum as Goldsmid mank de Sw\u00f6lken.",
                "Ik weet ni, wa dat togung bi de Diern!",
                "So still un fee \u2013 un nu so wild un fl\u00fcchdi,",
                "Un rein as happi op den Danz un Daben \u2013",
                "De eerste un de letzte \u2013 un en Jagdern",
                "Un L\u0119ben \u2013 un se bl\u00f6h di as en Ros'!"
            ],
            [
                "Gott heff \u0119r s\u0119li: mi ist rein vertisst,",
                "Ik kann dat ni begripen un ni faten.",
                "Man schull doch denken: fritt en Worm derin,",
                "So hett de Appel fr\u00f6h en lege St\u0119d",
                "Un schint ni bet na Enn' mit rode Backen \u2013"
            ],
            [
                "Dats doch ni so! Ik weet ni, wa dat is:",
                "Ik heff mal h\u00f6rt, de Minsch is as en R\u00e4thsel,",
                "Dat Woort steit schr\u0119ben in en anner Welt,",
                "Entw\u0119der, wo wi h\u0119rkamt, oder hingat.",
                "Se wusst ok wul noch s\u00fclm ni, as se gung.",
                "Un Keener, de \u0119r anseeg, harr dat l\u00f6vt:",
                "Dat weer en Kindesm\u00f6rder \u2013 rein so ruhi",
                "Ut grote Ogen seeg se op de Welt",
                "Op d\u00fcsse Sid noch eenmal rund umh\u0119r",
                "Un d\u0119 se to \u2013",
                "G\u0119v Gott, wenn se se \u0153pent,",
                "Dat \u0119r dat R\u00e4thsel licht to l\u00f6sen ward."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Aptheker int Moor",
        "text": [
            [
                "He l\u00fcttje Appentheker,",
                "He grote Blickernb\u00fcss!",
                "Wat will He Puttenst\u0153ker",
                "Hier mank de Heilohkn\u00fcss?"
            ],
            [
                "Hier wasst keen Magenpillen,",
                "De Snurrbein s\u00fcnd noch hart,",
                "Hier's nix v\u0153r Hannsch un Brillen",
                "Un Snurr- un S\u0119genbart!"
            ],
            [
                "N\u0119 bliv He bi sin Butteln",
                "Un r\u00f6hr de M\u00f6ser um!",
                "Hier stiggt He mank de Dutteln",
                "As Pock in Maanschin rum."
            ],
            [
                "Dat kennt de Hadbar b\u0119ter,",
                "\u2013 Hett ok son d\u00fcnne Been: \u2013",
                "He geit as blinne Peter,",
                "As Mullwarp mank de Steen."
            ],
            [
                "N\u0119, kam He hier to Siden!",
                "Dar geit en J\u00fcmfernstig,",
                "Ok kumt Em bald vun widen",
                "En Weerthshus int Gesich."
            ],
            [
                "De Infahrt steit wul apen,",
                "Dat Hus is billi grot;",
                "Schull He dat Lock ni drapen,",
                "So rop He man: help Gott!"
            ],
            [
                "S\u00fch so! nu is He s\u0119ker!",
                "Nu wisch He sik den Sweet,",
                "Un n\u0119hm sin M\u00f6serst\u0153ker",
                "Un seh sik v\u0153r de F\u00f6t."
            ],
            [
                "Un schull dat sik mal passen",
                "Un hett He St\u0119welsm\u0119r,",
                "Un schulln hier J\u00fcmfern wassen:",
                "So kam He wedder h\u0119r."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Wihnachnabnd",
        "text": [
            [
                "Dat is en scharpen Wihnachnabnd!",
                "Greetdort kik mal nan Kachelabnd!",
                "Grotvader fr\u00fcsst uns sunst noch dot,",
                "Em ward v\u0153r K\u00fcll de N\u00e4s al roth."
            ],
            [
                "Och, lat He nu de Weeg man stan!",
                "He schull man hier nan L\u0153hnstohl gan! \u2013",
                "S\u00fch so! nu is de Stuv al rein,",
                "Un f\u0119hlt der nix, as Sand to strein."
            ],
            [
                "De Finstern tuckt un muckt sik ni,",
                "Wi m\u0153t noch rein mit't F\u00fcrfatt bi!",
                "Wa knarrt de Snee! Wats dat v\u0153r Een?",
                "De Frost makt idel flinke Been."
            ],
            [
                "Dar kumt de S\u00fcnn! se's f\u00fcerroth!",
                "Wenn de man h\u00f6lpt, so hett't keen Noth.",
                "S\u00fch an! de Ecken schint al blank",
                "Un drippelt oppe Finsterbank."
            ],
            [
                "De B\u00f6m hebbt all \u0119r Winterkleed,",
                "Dats witt, so wit de Ogen seht.",
                "Man blot de B\u0119k int Wischenland",
                "Is as en Spegel an de Wand."
            ],
            [
                "De Armn s\u00fcnd richti al to Gang!",
                "De Nachts ni warm liggt, sl\u00f6ppt ni lang.",
                "De l\u00fctten Dinger krupt so krumm",
                "Mit Hannschen an un D\u00f6ker um \u2013"
            ],
            [
                "Och, een l\u00fctt Seel fangt an to weenn,",
                "Dats richti truri antosehn!",
                "Un so unsch\u00fclli un so smuck,",
                "V\u0153r Mitlidn ward dat Hart Een buck."
            ],
            [
                "De W\u00e4chter hett sin Stutenaarn \u2013",
                "De ward ok \u00f6ller mit de Jahrn.",
                "Sin Festleed b\u0119vt de Strat hentlank,",
                "As sung he s\u00fclm sin Graffgesank."
            ],
            [
                "Wenn he hier rinkumt mit sin Korf,",
                "So fragt em mal na Holt un Torf,",
                "Un g\u0119vt em man en Stuten mehr,",
                "Wenn't wul de letzte Wihnacht weer!"
            ],
            [
                "De Tid geit rascher as en Drom:",
                "Eerst krigt wi s\u00fclm en Wihnachtsbom,",
                "Denn kamt uns Kinner an de Reeg,",
                "Denn sitt Grotmoder bi de Weeg."
            ],
            [
                "Un ehr wi opkikt, s\u00fcnd wi old,",
                "Un ehr wi umseht, s\u00fcnd wie kold,",
                "Un Wihnachn kumt un geit inn Draff:",
                "Uns deckt de Snee int depe Graff."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Grotmoder",
        "text": [
            [
                "Grotmoder n\u00fclt inn L\u0153hnstohl",
                "Un hollt de Huspostill.",
                "Ik weet ni, wat de Olsche",
                "Nu j\u00fcmmer l\u0119sen will!"
            ],
            [
                "Se kikt sik d\u0153r \u0119r Brillglas",
                "De Ogn noch redi blind.",
                "Se is noch orri str\u0119wi,",
                "Doch lang ni mehr keen Kind."
            ],
            [
                "Vunmorgens is se g\u00e4nzli",
                "Verbistert un verbas't,",
                "Se s\u00fcht ni, dat de M\u00fcppe",
                "\u0118r anne Rocken tas't."
            ],
            [
                "Se markt ni, dat de Kater",
                "\u0118r inne Nachm\u00fctz sl\u00f6ppt",
                "Un de Kanarjenvagel",
                "\u0118r oppe Fingern l\u00f6ppt."
            ],
            [
                "De S\u00fcnn schint doch so fr\u00fcndli",
                "Un makt \u0119r Backen roth:",
                "Du lewe Gott in Himmel \u2013",
                "De Olsche ... de is dot!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Hanne ut Frankrik",
        "text": [
            [
                "\u00bbGarderut mutt Een vertelln, se weet je son n\u00fcdlige St\u00fcckschen!\u00ab",
                "Seggt Anngreten un smustert un pult inne Lamp mit den Kn\u00fcttwir,",
                "Schult dat Gesich mit de Hand un kikt na de Eck achtern Kachlabnd.",
                "\u00bbDas ni umsunst, dat ik kam! Vunabnd is en Wedder dat dull is!",
                "Harr Jehann Paul mi ni holn, bi de Farwer sin Eck weer ik wegweiht;",
                "Awer ik weet ni wa't kumt, is de K\u0153k rein, mutt ik nan Klingbarg!\u00ab",
                "Seggt se un glupt na de Bank, wo Paul sitt so stramm as en Halsbinn'."
            ],
            [
                "Paul weer de Bruer sin S\u0153n, un Greten \u0119r Vader weer W\u0119wer,",
                "Un se w\u0119v em en K\u0119d, noch finer as Harstid en Spinnwipp,",
                "Fein un mit dammasten Inslag, un spol em nu fast, dat en Lust weer;",
                "Awer bi Garden an Barg dar kn\u00fctt se de Fisseln tot Fangnett."
            ],
            [
                "Dar weer dat Junkvolk \u0119r B\u00f6rs', de Anwass lehr dar dat Sm\u00f6ken.",
                "S\u00fcnndags keem Hans mitte Fleit, denn petten se ok wul en Danz af,",
                "Un achter P\u0119rmark in Heid, so \u00f6ben se hier sik de Leder."
            ],
            [
                "J\u00fcst as Anngreten noch snack, do scholl der ant Finster en Fottritt,",
                "Denn knarr de Klink un de D\u0153r, un en Ba\u00dfstimm tramp sik den Snee af,",
                "Grappel nan Dreier, tr\u0119d in un stunn as en Bom v\u0153r de Stubnd\u0153r.",
                "\u00bbHartwi!\u00ab \u2013 \u00bbGunabend Anngret! Gardrutjen, wat is dat en Sneejagd!",
                "Dat di! de D\u00f6wel swingt Flass un smitt uns dat Sch\u0119v umme Ohren.",
                "Sieh doch! Jan Paulohm dar ok? de Haspel is j\u00fcmmer bi't Spinnrad!\u00ab"
            ],
            [
                "\u00bbHatti\u00ab, fallt Greet em int Wort, \u00bbik b\u0119d \u0119bn ol Garden umn M\u00e4rken,",
                "Awer se's stumm as en Stock, se hett wul vundag' nicht \u0119rn Guden.\u00ab"
            ],
            [
                "\u00bbM\u00e4rken?\u00ab lacht Hartwi, \u00bbman to! man recht en ol St\u00fcck ut de Muskist!",
                "Weet se noch Garden? son D\u00fcnjen as dat vun de Diern, de sik dot ween,",
                "Oder as dat, wo de K\u0119rl mit bl\u00f6dige Thran noch en Bref schrev!",
                "Och, dats so r\u00f6ri to h\u00f6rn, \u2013 v\u0153r allen, wenn man daran wackelt,",
                "Un wenn Anngreten dat Klun s\u00f6cht un gau \u00fcnnerw\u0119gens de Ogn wischt.",
                "Och, son barmharti Geschicht \u2013 es s\u00f6ter as Sucker un Tittmelk!\u00ab"
            ],
            [
                "Darbi vertrock he den Mund un sch\u00fcr sik de N\u0153s mit sin Jackslipp.",
                "Greten smeet snippsch mit den Kopp, un Paul mak en Flip as en Geestrun;",
                "Awer Gertrude war dull un scholl op den w\u0119ligen Unchrist:",
                "Scham di wat, Hartwi, du Sleef! de Spott is de B\u00f6se sin Angel!",
                "Mennig Een stichelt so lang, bet em s\u00fclsten de Natel int Hart stickt;",
                "Fatst du em an, geit he deper, un treckst du em ruter, so bl\u00f6ttst du!",
                "Lat di noch warschun in Tiden: de \u00c6wermoth kumt v\u0153rn Fallen.",
                "Weer ni de P\u00fcttjer sin Hans? dat weer ok j\u00fcmmer son Wissnut,",
                "Rappmuli weer he un sp\u00f6ttsch un j\u00fcmmer vull Witzen un Faxen:",
                "Drill he de Dierns bi den Danz, so br\u00fc' he de Oln bi de Arbeit;",
                "Lewer to Mark as to Kark, un sin Globen sin deftigen Knaken.",
                "\u00bbHol di an Tun\u00ab, weer sin Wort, \u00bbde Himmel is doch nich to recken!\u00ab",
                "Awer nu hollt dat sik wat! nu humpelt he lahm un an Kr\u00fccken."
            ],
            [
                "Doch du b\u00fcst ni so slimm, di st\u0119kt man mit\u00fcnner de Fettdun.",
                "Fasslabnd \u2013 dat weer di son Streich \u2013 den Snider inn Kohlhof to smiten!",
                "Harr he de L\u0119den verrenkt, so war he di knipen inn Zwickm\u0153hl!"
            ],
            [
                "So s\u00fcnd de Jungen, Gottleider! se weet nie v\u0153r W\u0119l, wat se opstellt,",
                "Un ward wi stuklig un old, so s\u00fcnd wi tofr\u0119dn, wenn wi Ruh hebbt, \u2013"
            ],
            [
                "Seggt se, as weer se alleen un snack mit \u0119r egen Gedanken,",
                "Mummel un sch\u00fctt mit den Kopp un n\u00fcl sik tosam in \u0119rn L\u0153hnstohl.",
                "\u00dcnner den Koppdok seegn 'n paar Spilen vun isgraue Haar rut,",
                "All de Runzeln warn deper, as j\u00fcst dat Licht oppe Back schin",
                "Un as dat kn\u0153krige Kinn in de kn\u0153krige Hand oppe Bost full.",
                "Ganz verdeept in sik s\u00fclm so huck se in Dutten un gruwel,",
                "Mummel un sch\u00fcttel den Kopp un krau sik de Back mitten Finger."
            ],
            [
                "Hartwi sett sik ann Disch, un Greten kn\u00fctt as en Uhrwark,",
                "Seeg sik ni op un ni um un h\u00f6r ni, wat Hartwi \u0119r topust.",
                "Garderut kenn' se opt Prick, de leten se ruhi bet\u0119men,",
                "Harr de \u0119r Schur \u0153werstan, so rich se sik op as en Wichel,",
                "B\u00f6gt se sik, brickt se doch nich, un will se sik richen, so knarrt se."
            ],
            [
                "\u00bbG\u0153rn weet ni, wat se bedrivt, un jammert denn wenn dat to lat is!",
                "Eerst st\u00f6t se't Gl\u00fcck mit de F\u00f6t, un sammelt de St\u00fcck denn mit Thranen.",
                "Awer de Oln ward ni h\u00f6rt!\u00ab \u2013 un darbi glup se na Hartwi,",
                "Wa he dar seet as en Eek un bi em Anngret as en Hofros',",
                "Un \u0119r oln Ogen warn blank un de runzligen Backen warn glatter."
            ],
            [
                "As ik noch junk weer, so kl\u0153n se, un allnagrad rich se sik h\u00f6ger,",
                "Lepen wi j\u00fcmmer bi'n Discher un spunn' unse Flass inne Warkst\u0119d.",
                "Dar harrn wi't Rik denn alleen, wenn de Oln in D\u00f6rnsch al to Bett weern.",
                "Dats nu al menni Dag h\u0119r, al lang v\u0153r de Brand inne Burstrat."
            ],
            [
                "Wo nu de Kaspelvagt wahnt, stunn do en pr\u00e4chtiges Burhus,",
                "Orndlich en Pump inne Strat un en Blomhof v\u0153rt Finster mit Stackelsch.",
                "Witt as en Krid weern de Stipers un jede mit Gr\u00f6n oppen Tippel,",
                "Un oppe Pump weer en Steern un baben an G\u0119wel en Inschrift,",
                "Ok en Kastanje v\u0153r D\u0153r mit en Bank rum, in Schatten to sitten.",
                "Keemn wi int Fr\u00f6jahr ut Feld, so seegn wi den Bom al vun Feerns,",
                "Dicht besett vunne Bl\u00f6m, un rund, as in Winter en Sneebarg.",
                "Gungn wi denn dweer \u0153wern Karkhof un keken bi'n Steen d\u0153r de Porten,",
                "Seegn wie so s\u0119ker as wat \u2013 as babn an de Karkwand de S\u00fcnnuhr \u2013",
                "\u00dcnner den Bom oppe Bank ol Mumme alleen mit de Kalkpip."
            ],
            [
                "He harr uns bannig in Schock, denn pl\u00fccken wie Bl\u00f6m in sin Grashof,",
                "Darmit so stov he herut un smeet na uns Dierns mit de Nachm\u00fctz.",
                "Ik weer noch Kind un weer schu, un h\u00f6r ik em slurrn op sin T\u00fcffeln,",
                "Flog ik, as harr ik wat sehn. \u2013 Ik seeg em noch j\u00fcmmer inn Kneeb\u00fcx,",
                "S\u00fclwerne Spangn anne Sit un de Str\u00fcmp as en Dischd\u0119k so sauber.",
                "He goll v\u0153r rik as en Steen, un weer s\u0119ker en sch\u0119wigen Gizhals.",
                "L\u00fcttje L\u00fcd trocken \u0119rn Hot bet na Eer, wenn he blot anne M\u00fctz t\u00fcck.",
                "Bi em keem der keen Minsch, as dann un wann de Persepter.",
                "Oft snack he lud bi sik s\u00fclm un krau mit de Kalkpip int Nackhaar,",
                "Schov sik de M\u00fctz int Gesich un rev sik de Steern mit de Fingern:",
                "Ole L\u00fcd plegden to seggn, he rev sik sin Fru int Gew\u0119ten.",
                "De weer v\u0153r Jahren al storben, man meen, v\u0153r Kummer un Hartleed,",
                "Awer de Armen un Swachen de drogn \u0119r noch lang int Gedenken.",
                "Se weer en finere Fru, as sunst sik nan D\u00f6rpen herutfinnt,",
                "Hochd\u00fctsch kunn se un all, un lidsam weer se un weekli,",
                "Rein so bleek as en Lik un swartli vun Haar un vun Ogen.",
                "Mellersche plegg mi to seggn: se weer as en Mutter Maria."
            ],
            [
                "Wat \u0119r Familie weer, dat kregen wi n\u00fcmmer to w\u0119ten;",
                "Mumme weer fr\u00f6her op Scholen un broch \u0119r mit sik ut D\u00fctschland.",
                "\u00c6werflot harr se genog, doch k\u00fcmmerli gut vun \u0119r L\u0119ben:",
                "Welk se doch hin as en Lilg int fette Land s\u00fcnder R\u0119gen."
            ],
            [
                "Een l\u00fctt Diern leet see na, de weer \u0119r as ut't Gesich sn\u0119dn:",
                "J\u00fcs so d\u00fcster vun Haar un sm\u0119tsch un rank as en Pappel,",
                "Un vun Backen so fin as en Blatt ut en Knuppen vunn Maandros'.",
                "Mumme n\u00f6m \u0119r Johanna, un wi s\u00e4n wul Hannchen ut Frankrik."
            ],
            [
                "O! wa weer dat en Diern! wa kunn se l\u0119sen un b\u0119den!",
                "Un wat harr se en Stimm! un wa stunn' \u0119r de Knoern tum Danzen!",
                "Awer se harr ok wat kost an all dat Papier un de B\u00f6ker,",
                "Un bi Persepter alleen \u2013 ik l\u00f6v, he n\u00f6m dat Privatstunn.",
                "Noch na de Confermatschon, dat weer uns min Dag noch ni v\u0153rkam',",
                "Gung se des Abends na Schol un drog langs dat D\u00f6rp mit \u0119r B\u00f6ker."
            ],
            [
                "Schrad gegn de Schol wahn de Discher; de Warkst\u0119d gung na de Strat rut.",
                "Seten wi dar denn in Schummern, so keken wi r\u0153wer d\u0153rt Finster;",
                "Denn seet se iwrig un les' un de Psepter l\u0119 \u0119r de Schrift ut,",
                "Wis' mitte Finger int Bok un gruwel un teken Figuren,",
                "Fech mit de Arms, stunn op un tippel \u0119r n\u00f6s oppe Backen.",
                "Keek se denn op na de Ol, so weer se doch j\u00fcst as en Engel,",
                "Un de Persepter so blid, as harr he en Narrn in \u0119r fr\u0119ten."
            ],
            [
                "Sp\u0119ln d\u0119 se weni as Kind: dat kunn ol Mumme ni liden,",
                "Utgan \u2013 dar gev he nich um, un sin Hus \u2013 dar weer uns dat gruli.",
                "As wi nu opb\u0119dn harrn \u2013 Johanna weer w\u00fccke Jahr j\u00fcnger \u2013",
                "Kreegn wi \u0119r kum mehr to sehn, as n\u00f6\u00dfen des Abnds bi'n Persepter",
                "Un oppe Strat dann un wann, wenn se hingung oder to Hus leep.",
                "V\u0153rjahrs \u2013 dat twete darna \u2013 se harr Winters v\u0153rh\u0119r inne Kark b\u0119dn,",
                "Seetn wi ok Schummern to spinn' \u2013 dat weer j\u00fcst so luri int Wedder,",
                "Summer un Winter de scheedn sik, an H\u0119ben hung swar en Gewitter \u2013",
                "Dats mi noch j\u00fcst as vundag' \u2013 un all de Finstern weern apen \u2013",
                "Wi sungn: \u00bbWillkommen o s\u0119lger\u00ab, dat weer do v\u0153r korten eerst opbrocht, \u2013",
                "Sieh! dar keek Een int Finster, un jede reep: Hannchen ut Frankrik!",
                "Alle weern still as en Mus un dat Singn keem op eenmal int Stocken,",
                "Awer se b\u0119d uns mit Eens: wi muchen dat Leed doch to Enn' bringn."
            ],
            [
                "\u00bbHannemus! kumm doch mal rin!\u00ab reep do de M\u00f6ller sin Trinken,",
                "\u00bbS\u00fch, dat Gewitter kumt op, denn hollt de Persepter keen Lehrstunn;",
                "Hier s\u00fcnd wi hartli vergn\u00f6gt, denn w\u00fcllt wi dat Leed ok to Enn' singn.\u00ab",
                "Darmit so leep se hinut un trock \u0119r an Arm inne Warkst\u0119d."
            ],
            [
                "\u00bbNa! denn man los!\u00ab s\u00e4 se denn, un sett sik in Eck oppe Snibank;",
                "Un as wi Anneren sungn, do h\u00f6r se un wisch sik de Ogen.",
                "\u00bbWats dat en k\u00f6stliches Leed!\u00ab so frei se sik, as wi dat ut harrn.",
                "\u00bbAwer nu mutt ik do Stunn, dat Wedder kumt doch ni ton Utbruch,",
                "Un de Persepter ward b\u00f6s, wenn son grote Scholjung noch schulnleep.\u00ab",
                "Darmit w\u00fcnsch se Gunnacht un trippel schreeg \u0153wer de Strat weg,",
                "S\u00e4 ok, wenn't wedder so pass, so keem se en Abend mal wedder."
            ],
            [
                "Mank uns jungn L\u00fcd, de der keem, weer ok de M\u00f6ller sin Vetter,",
                "'n Bengel, as weer he di dreiht un smuck, as ut Kokendeeg w\u00fcltert.",
                "B\u00f6rtig weer he ut M\u00f6ldorp un gung dar Jahren op Scholen,",
                "Awer sin Moder weer storbn, un nu wull he lehrn op en Thierarzt.",
                "Bi sin Vetter de M\u00f6ller dar seeg he na't Pl\u00f6gen un Seiden,",
                "Un bi de M\u0119kelnborgsch Smid dar \u00f6v he sik in op dat Sm\u0119den.",
                "Na un na war he bekannt un keem ok mit\u00fcnner bi'n Discher \u2013",
                "Niedertr\u00e4chti un nett, un lehr uns de n\u00fcdligsten Leder.",
                "J\u00fcmmer gung he inn Rock mit en goldroth Band umme M\u00fctz rum,",
                "Eersttid ok mit en Snurrbart, doch harr he den widerhen afnahm'.",
                "Trinaken much em wul liden, un eruml\u00fctt s\u00e4 se: min Vetter;",
                "Un wi \u00c6wrigen meen', dat war mit de Tid wul en Brutpaar:",
                "Trina weer drall un adrett, \u0119r Vader weer M\u00f6ller un Krogweerth;",
                "Gev he em Geld to studeern, so gev he em s\u0119ker sin Dochder. \u2013",
                "Keemn se, so keemn se tosam, un gungn se, so gungn se mitander,",
                "\u00bbTrinaken\u00ab achter un v\u0153r, mit\u00fcnner ok \u00bbl\u00fcttje Cousine\u00ab.",
                "Abends darop as wi spunn', wer wedder keem, weer unse Hannchen,",
                "Seet inne Eck oppe Bank un h\u00f6r na uns Pappeln un Lachen,",
                "Pl\u0153ter ok s\u00fclbn mal Eens mit, un d\u0119d, as wenn se dermank h\u00f6r \u2013",
                "Hermann un Trinaken ok, un Trinaken bi \u0119r to ficheln.",
                "Bald keem keen Schummern int Land, dat Paar keem tosam achtern Dik um,",
                "Hanne gung linglangs de Strat \u2013 un dropen sik j\u00fcst bi den Discher."
            ],
            [
                "Och wat weern dat v\u0153r Abends! wa weern wi fr\u00f6hli un gl\u00fcckli!",
                "Alle noch junk un vergn\u00f6gt, un kennen keen Grillen un Sorgen!",
                "J\u00fcmmer snacken un lachen, as wenn der keen Tall un keen Enn' weer. \u2013",
                "Hannchen harr allerlei l\u0119s't un sprok mit Hermann ut B\u00f6ker,",
                "Un se vertelln sik de R\u00e4uber, dat weer en gruliges Schuspel;",
                "Hannchen harr dat man l\u0119s't un Hermann harr't sehn opt Theater:",
                "Wa dar een Broder den Broder bedr\u00f6wt, bet de Een inne Krieg geit,",
                "Un wat sin Brut to Hus weent, un de Anner mit Listen \u0119r v\u0153rsnackt,",
                "Wa he sik sch\u00e4ndli verstellt, un sin lifligen Vader inn Thorn smitt,",
                "Dat he lebenni verhungert, un wa nu de Anner to Hus kumt,",
                "As R\u00e4uwerhauptmann, un wa he em finn' deit, un ruttreckt \u2013 sin Ole,",
                "Un de Bedreger sik dot stickt un darop lebenni na H\u00f6ll fahrt:",
                "O! dat weer gruli to h\u00f6rn, Een kropen de Gr\u0119sen den R\u00fcgg lank ...",
                "Wat ik man seggn wull \u2013 mit\u00fcnner so sungn de Beiden en St\u00fcckschen,",
                "Hannchen so fin as en Sw\u00f6lk, un Hermann en Stimm, dat de Stuv klung;",
                "Alltosam h\u00f6rn wi denn to, un wunnern sik, wa dat doch m\u0153glich."
            ],
            [
                "Gegen de Aarn hinut muss Trina en Tidlang to Hus blibn.",
                "Denn \u0119r Vader weer M\u00f6ller un de Tid gew\u00f6hnli na Heide",
                "Oder na M\u00f6ldorp to Mark, un Mittw\u0119ks na Marsch op den Handel,",
                "Ok weer der sunst wat to don, un Een harr genog anne Weerthschop.",
                "Hermann stell sik doch in, un wi Annern all as gew\u00f6hnli.",
                "Hannchen \u0119r Mod weer dat al, to Hus mit de Beidn achtern Dik um,",
                "Un as Trina nu f\u0119hl, spazeerten de Twee der settander,",
                "Hannchen an Hermann sin Arm, un snacken \u2013 as junge L\u00fcd Bruk is."
            ],
            [
                "Mal ins do gungn se ok weg \u2013 dat weer oppen S\u00fcnndag v\u0153rt Jahrmarkt \u2013",
                "Och, ik weet't noch so gut! wi snacken des Abends vunt Danzen,",
                "Wa wi na'n M\u00f6ller hin wulln, un wanehr un was\u00fcck un wadenni,",
                "Un wi sticheln op Hermann, ob de uns den Block ok wul afneem,",
                "Durn ok all \u0153wer Hanne, dat se des Abnds ni ut Hus kunn.",
                "Peter Wilhelm un ik \u2013 de sp\u00e4ter min s\u0119lige Mann weer \u2013",
                "Seten noch ruhi to snacken \u2013 de Twee gungn j\u00fcmmer wat fr\u00f6her,",
                "Dat ol Mumme sik inbild', sin Dochder keem vun Persepter \u2013",
                "Seten noch ruhi to kl\u0153nen \u2013 mit eenmal flog di de D\u0153r op,",
                "St\u00f6rtt dar Een rin na de Stuv un lingelank hin oppen Fotborrn,",
                "Leeg dar un w\u00fclter sik rum un schreeg un harr sik vertwifelt.",
                "Wilhelm reep: \u00bbHermann, wa is di! wat feilt di, wat hett di bedrapen?",
                "Kumm inne H\u00f6ch un sta op un segg uns, wat is der vern Ungl\u00fcck?",
                "Is der Een dot oder krank? Is Trinaken M\u00f6llersche dot bl\u0119bn?\u00ab",
                "Darmit brok dat herut: \u00bbJohanna!\u00ab un \u00bbHanne! min Hanne!\u00ab",
                "Ween he ni lud as en Kind, un weer doch en K\u0119rl as en Eekbom,",
                "Snucker un kunn sik ni faten un wander herum inne Warkst\u0119d."
            ],
            [
                "Wilhelm weer g\u00e4nzli entz\u00fcckt \u2013 doch ik harr al lang de Gedanken,",
                "Dach un dich in min Sinn: wenn dat man en gl\u00fcckliches Enn' nimmt!",
                "Och! nu harrn wi de Noth! un dat Ungl\u00fcck tr\u0119d \u0153wern Dr\u00fcssel!"
            ],
            [
                "Allnagrad keem em de Sprak, un he s\u00e4 uns de ganze Geschichte:",
                "Hannchen un he weern sik gut, un harrn sik dat lang apenbaert;",
                "Trinaken wuss der nix af, de harr he geschick achtert Licht f\u00f6hrt;",
                "Geld muss sin Vetter em g\u0119bn, sunst kunn he op Scholen keen Land sehn,",
                "Harr he wat lehrt un weer Thierarzt, so dacht he em tru to betalen;",
                "Awer sin Dochder to n\u0119hm', dat weer em vun Harten ni m\u0153glich.",
                "Mumme? dat weer ni to denken, as wenn he en Mann weer, de Brot harr. \u2013"
            ],
            [
                "\u0118ben weern se nu beid achtern Dik gan un harrn dat bespraken,",
                "Gungn bet na M\u0153l anne Br\u00fcgg, wo dicht ant St\u0119gelsch de Bank steit,",
                "Setten sik dal in Gedanken un bu'n sik en gl\u00fcckliche Tokunft,",
                "G\u00e4nzli verg\u0119ten un s\u0119li, un Een mit de Arm um de Anner:",
                "Mutt dar ni j\u00fcst de B\u00f6se de Trina na'n Waterb\u0119k rutf\u00f6hrn,",
                "Oder en Fikenvertellersch, de Annerl\u00fcd Niigkeit todriggt \u2013",
                "S\u0119ker kunn he't nich seggn, doch h\u00f6r he in Drom as en Ammer,",
                "Denn stunn in Maanschin en Schatten, un v\u0153r em \u2013 sin Vetter, de M\u00f6ller:",
                "Hest du mi, kannst du mi! sieh! un lacht as de D\u00f6wel bi'n Schandpahl,",
                "Fangt an to schantern un schelln un \u00bbKumm mi man nie \u0153wern Dr\u00fcssel!\u00ab"
            ],
            [
                "Ruhi h\u00f6rt he em an, as en S\u00fcnner dat Heider Constoren;",
                "Doch as he Hannchen beschimpt, \u0119r breet v\u0153rt St\u0119gelsch in Weg tritt,",
                "As he \u0119r \u00bbMinsch\u00ab n\u00f6mt un \u00bbSo Een\u00ab un Trina \u0119r Kopp umme Eck schult,",
                "Stiggt em de Gall inne Bost un l\u00f6ppt em de Lus lank de L\u0119wer,",
                "Kriggt den M\u00f6ller to faten un smitt em koppheister inn M\u0153lnb\u0119k.",
                "Hanne schriggt op un darvun, un he l\u00f6ppt in Rasen nan Discher."
            ],
            [
                "Nu weer gude Rath d\u00fcr! de M\u00f6ller kunn j\u00fcst ni verdrinken,",
                "Awer de Ungl\u00fcckskinner un all dat Jammern un Hartleed!"
            ],
            [
                "Mumme war je katholsch, denn de M\u00f6ller war je nich swigen!",
                "Un wi dachten an Hanne \u0119r ungl\u00fccks\u0119lige Moder;",
                "War \u0119r dat \u0119ben so gan, so leeg se wul bald oppen Karkhof."
            ],
            [
                "Awer de gr\u00f6tste Noth de weer mit den rasenden Hermann!",
                "Kum mit Vertellen to Enn', so smeet he sik \u0153wer de Snibank,",
                "Denn sprung he op un leep rum un s\u00e4, he wull glik na ol Mumme,",
                "Warrn kunn nu doch nix ut em, so wull he denn B\u00f6s un Gewalt don."
            ],
            [
                "Wilhelm t\u00fcsch em un b\u0119d em, un ik weck de Discher sin Vader \u2013",
                "De harr en ansl\u00e4gschen Kopp, harr reis't, weer old un vern\u00fcnfti \u2013",
                "S\u00e4 em gau de Geschich un vertell em dat, as he sik antrock,",
                "B\u0119d em vun Himmel to Eer, he schull doch sin Best don, wat m\u0153gli."
            ],
            [
                "Gutharti h\u00f6r he mi an, doch sch\u00fcttel he oft mit den Graukopp,",
                "Gung denn herin na de Warkst\u0119d un s\u00f6ch ok Hermann to tr\u00f6sten.",
                "\u00bbNich to hasti, min S\u0153n, wull weet, wa Allens sik dreihn kann!\u00ab",
                "S\u00e4 he un fat em de Hand un tippel em sach oppe Backen."
            ],
            [
                "Eerstan weer he ok still, doch full he bald wedder int Rasen,",
                "Slog sik un fluch op sik s\u00fclbn un harr sik, as wull he sik umbringn."
            ],
            [
                "Endli keem he to Ruh, un wi menen, nu kunn dat noch gut warrn,",
                "Dachten gar nich daran, wa v\u0119l dar sunsten noch toh\u00f6r.",
                "Bleek as en Lik seet he dar un trock sik de M\u00fctz inne Ogen,",
                "Stunn denn op un gung rut, wi leten em ruhi bet\u0119men,",
                "Dachten, he war sik besinn' un seten ged\u00fclli to t\u00f6ben."
            ],
            [
                "As wi so lurn un lurn, de Tid wahr l\u00e4nger un l\u00e4nger,",
                "Hermann keem ni tor\u00fcgg, wi wussen nich, wa dat wul togung,",
                "Schicken wi Wilhelm herut, dat he na seeg, wo he doch afblev.",
                "Wilhelm ruter, un seeg, un s\u00f6ch, un n\u00f6m em, un reep em \u2013",
                "Gung noch den Hof langs un pral \u2013 de ni antworten d\u0119, dat weer Hermann.",
                "Weg weer he, weg as verweiht, Gott wuss, wo he stabn oder flagn weer.",
                "Annern Dags fragden wi rum un s\u00f6chden in S\u00f6d un in Dik na,",
                "Dachten noch j\u00fcmmer, he keem, verfeern uns, wenn Abends de D\u0153r gung,",
                "Sproken vun nix as vun em \u2013 de ni wedderkam' d\u0119, dat weer Hermann."
            ],
            [
                "Eerst weern wi All as verlaten, de Discherwarkst\u0119d as utstorbn.",
                "Allnagrad keem wi wul wedder, doch wull dat min Dag' ni mehr flaschen.",
                "N\u00f6\u00dfen vertell uns en Slachter, de fette Ossen heropbroch,",
                "He harr in Hamborg Een sehn vun Buart j\u00fcst as de Thierarzt \u2013",
                "So weer he n\u00f6mt vun de L\u00fcd, \u2013 he weer em bi'n Eck ut Gesich kam'."
            ],
            [
                "Hannchen weer ok as verswun'n, un keem mit keen Fot \u0153wern Dr\u00fcssel.",
                "Wi harrn en Schrecken un Angst, ol Mumme much \u0119r wat to neeg don.",
                "Kr\u00fcschan de Farwer, de Ol, de nu so krumm un so stif is,",
                "Weer do en hennigen Jung un flink oppe Veen as en Vagel,",
                "De muss denn \u00f6fter to W\u0119g' un rin in Kastanje to luern.",
                "Denn v\u0153r de Wahnstuv weern Luken un dicht bi de Pump leeg de K\u0119dnhund.",
                "Nix weer d\u0153rt Lichtlock to sehn, as Mumme sin M\u00fctz un de Kalkpip,",
                "J\u00fcmmer in Eck op sin Stohl, un Allens so still as en Beenhus."
            ],
            [
                "Mumme sin Knechen un Dierns harrn \u0119r Stuv rut na'n achtern bi'n Pesel,",
                "De kunn uns ok nix vertelln, un Een arm Diern muss wul swigen,",
                "Dat weer en Stukel un dof, witl\u00f6fti vun Mumme sin Fr\u00fcndschop,",
                "Keem ok int Jahr ni to Strat, un eet \u0119r barmhartige Gnadbrot.",
                "As ik \u0119r doch enmal drop bi'n Kopmann, wo Mumme Taback hal,",
                "Wink ik \u0119r to mitte Hann' un schreeg inne Ohren: Johanna!!",
                "Och! wat mak se'n Gesich un keek, as wenn se verblixt weer,",
                "Neem denn de Eck vunne Sch\u00f6rt un wisch sik de Ogen un s\u00e4 denn:",
                "\u00bbWeent j\u00fcmmer los, j\u00fcmmer los\u00ab \u2013 un mit dem so streek se ut Hus rut."
            ],
            [
                "So vergung wul en Jahr, min Wilhelm un ik geben Hochtid,",
                "Grotvader Discher blev dot un de M\u00f6ller trock r\u0153wer na't Holsten,",
                "Allens war anners un still, un bi Mumme dar gr\u00f6n de Kastanje.",
                "Ik un min Mann weern tofr\u0119den un j\u00fcmmer den Dag lank bi't Arbeidn,",
                "Sproken ok selten vun Hanne: dat weer uns, as wenn se begravt weer.",
                "Do mal en Morgen, noch fr\u00f6h, ik stunn bi de Tassen to waschen,",
                "Kumt dar de junge Barbeer, de sik hier in Winter eerst sett harr,",
                "Kumt un l\u0153hnt sik ant Schapp, min Mann weer ok vun sin Kunden,",
                "Hett sik un deit sik so wichtig, as wenn he den Fr\u0119den inn Sack harr,",
                "Seggt: \u00bbNu weet ik wat Nies: ol Mumme sin Dochder schall'n Mann hemm.\u00ab",
                "Slog mi dat doch oppet Hart, as de Dunner bi helligen S\u00fcnnschin!",
                "Full mi de Tass ut de Hand un entwei, un ik frag em: Wokeen denn?",
                "Rath enmal, seggt he, un grint, un na N\u0153len un Dweren un Qu\u00e4len",
                "Keem denn doch endli de Kater tum Sack rut: de Vullmacht sin Steefs\u0153n!"
            ],
            [
                "Dat weer keen boshaften Minschen, doch mi weer't en Bengel tum Br\u0119ken,",
                "Dr\u0153ni un tauli un t\u0153si un rech as en vulle Verstandskist:",
                "Gras h\u00f6r he wassen un Geld kunn he r\u00fcken un Allens besiweln;",
                "N\u0153swater n\u00f6m' wi em j\u00fcmmer un ok wul Herr Vullmacht sin Handlamm.",
                "De un Hannchen? \u2013 dat weer mi, as kreeg de Prinzessin den Kohharr,",
                "As uns wul M\u00e4rkens vertellt \u2013 wo de Kohharr sik awer verwandelt.",
                "Disse seet fast in sin Hut, de war sik gewiss ni mehr p\u00f6ppen,",
                "Weer al so dr\u00f6g inne Wickeln, as anner L\u00fcd hoch inne F\u00f6ffdig.",
                "Awer de Bengel harr Geld un Utsicht ton wichtige Arfschop;",
                "Mumme ber\u0119ken sin Zinsweerth un keek na't Gesich oppe Speetschen."
            ],
            [
                "Doch ik much dichen un denken, un dat dat ni m\u0153gli un m\u0153gli:",
                "Enige W\u0119ken derop, do stunn' se tosamen v\u0153rn Altar. \u2013"
            ],
            [
                "Br\u0119ken vull weer de Kark; se stegen op St\u00f6hl un op Banken,",
                "Kopp an Kopp bet na't Chor, un Persepter de sp\u0119l oppe Orgel.",
                "Hanne kunn ik ni sehn v\u0153r all de Minschen un Kinner;",
                "Awer as se tor\u00fcgg keem un langs den Stig na de D\u0153r gung,",
                "S\u00e4n de Kinner: Wa witt! un w\u00fccke s\u00e4n: Mutter Maria!",
                "Och! dat drop mi de Seel, un ik slog de Ogen na baben,",
                "S\u00fch! un seeg den Persepter, de \u0153wert Gel\u00e4nder herafkeek;",
                "Och! wa schov he sin Kapp, de ol Mann, un wa bitterli ween he!",
                "Un as se alle herut weern, do sp\u0119l he noch lisen: \u00bbWas Gott thut.\u00ab"
            ],
            [
                "Jahren verlepen un kemen, dat weer inne grulige Kriegstid,",
                "Nix as vun Krieg un vun Krieg, un von Bonpart un all de he dot slog,",
                "Eerst ut de Feern un Avisen, un bald darop neger un neger.",
                "Denn keem de schreckliche Winter vun Veertein un mit em de Russen,",
                "N\u00f6\u00dfen de D\u00fctschen un Spanjer, Franzosen un all wat en Nam' harr.",
                "Nargens en blibende St\u0119d, un dat Volk as wenn't j\u00fcmmerlos umtrock.",
                "Denn keem de Brand inne Burstrat, de't halwe D\u00f6rp inne Asche l\u0119;",
                "Mumme sin Hus brenn ok af, mitsamt de grote Kastanje.",
                "Mumme weer al begrabn bi den Steen, wo ik sunst d\u0153r de Port keek,",
                "Un unse Vullmach sin Steeff\u0153n de kreeg to v\u0119l bi dat Redden.",
                "K\u00fcmmerli s\u00fck he der hin un leeg ok bald oppen Karkhof.",
                "Gott heff em s\u0119li darna! op Eern harr he weni Vergn\u00f6gen!",
                "Mumme bruk em as Knecht un st\u00f6tt mit em rum as en T\u00fcffel,",
                "Hannchen much em ni liden un dacht wul noch j\u00fcmmer an Hermann,",
                "Kinner harrn se ok nich, de sunst doch de Harten tosamholt;",
                "Un bi all sin Vernunft un all sin Knausern un Schrapen,",
                "As de wirrige Tid keem, verlor he sin Kopp un sin Rikdag'.",
                "Mumme harr nie so v\u0119l, as wi tov\u0153rn uns wul inbilln,",
                "Arfschop un Allens blev ut, de Lasten stegen un stegen,",
                "R\u00fcggwarts gung dat un r\u00fcggwarts, bet F\u00f6hr un F\u00e4hr oppen Sand seet:",
                "Hannchen harr kum noch to l\u0119ben, as endli de Burstell verk\u00f6fft war."
            ],
            [
                "Harstid darop ins en Dag do heet dat, nu keemn der Soldaten,",
                "'n heel Regiment un so v\u0119l, as wi noch min L\u0119bend ni sehn harrn.",
                "Ik stunn j\u00fcst v\u0153r de D\u0153r, dat weer en mulleri Wedder,",
                "Gegen Martini un so, de Kreiden spazeern oppe Straten.",
                "As ik so stunn un dat h\u00f6r un j\u00fcst nix wichtigs to don harr,",
                "Neem ik min Kn\u00fctt\u00fcg in Hand un gung hinop na den Karkhof.",
                "Dar weer do wit hin en Utsich, as Mumme sin Hus noch in Dutt leeg,",
                "Wit langs de Landstrat hentlank bet baben na't Holt anne Heidbarg.",
                "Richti! dar weern se to sehn, vun Norwold bet dal na de Depen,",
                "J\u00fcst as en K\u0119d s\u00fcnner Enn', de de Schipper ut Water heruttreckt.",
                "All, as de v\u0153rsten verswunn' v\u0153r de sottigen Muern un Balken,",
                "Keemn wedder nie ut Holt, de \u0119ben de Ogen noch recken.",
                "As ik so keek inne Feern, ob noch nich de letzten to sehn weern,",
                "Trampeln al P\u0119r oppe Br\u00fcgg, wo de B\u0119k achter Mumme sin Hof leep,",
                "Un in den Ogenblick drop so keem' ok de Eersten tum V\u0153rschin",
                "Twischen de Prester un Mumm', wo de enge Strat na de Weg f\u00f6hrt,",
                "Hoch to P\u0119r un bestaben, mit rode R\u00f6ck un mit S\u00e4weln,",
                "Reden heran na de Mur un heeln mi to F\u00f6ten ann Karkhof."
            ],
            [
                "Een dervun smeet sik vunt P\u0119rd un gev en Annern sin T\u0153gel,",
                "Steeg denn herop na de Port, as wull he sik ok mal herumsehn,",
                "Lik op mi to, denn ik stunn op de Steen dicht achter de M\u00fcer.",
                "He weer en K\u0119rl as en Esch, mit rode Backen un Snurrbart.",
                "Langsam tr\u0119d he herin un seeg sik um un herummer,",
                "Westen un S\u00fcden un Norn, un harr sik, as weer he verbistert,",
                "S\u00f6ch wat un kunn dat ni finn', un wuss doch, wo he't verlarn harr.",
                "Endli seeg he op mi un de Likensteen, wo ik hendalkeek \u2013",
                "Mumme sin Fru leeg der\u00fcnner un sleep \u0119r s\u0119lige Dodsslap,",
                "Un \u0119r Nam stunn derop, doch leeg der nu Steengrus un Schutt rum",
                "W\u0119gen den gruligen Brand un all dat Fahren un Smiten \u2013",
                "Tr\u0119d heran mi un l\u0119s' mit d\u00fctligen Worden: \u00bbJohanna ...\u00ab",
                "\u00bbMumme ...\u00ab dat keem der ni rut, so fulln em de Arms na de Kneden,",
                "Sunk em de Kopp op de Bost un he mummel: \u00bbSo ruhe denn s\u0119lig!\u00ab",
                "Denn keek he op na'n H\u0119ben un stunn mi j\u00fcst pall v\u0153r de Ogen."
            ],
            [
                "Herr du mein Gott noch mal to! \u2013 un weer he \u0119ben lebenni",
                "\u00dcnner min l\u0119bndigen F\u00f6t \u00fcnnern kolen Likensteen rutkam:",
                "As ik de Ogen anseeg, so blau, un de br\u00fcnlige Snurrbart \u2013",
                "Hermann, de Thierarzt, he weer dat!",
                "Ik full em to F\u00f6ten int Steengrus,",
                "Grappel dat Sand vun de Schrift un wis' em: \u00bbgeborene Weinberg.\u00ab",
                "\u00bbGarderut\u00ab, reep he un kenn mi, \u00bboch Garderut, segg mi doch, l\u0119vt se?\u00ab",
                "Awer wat kunn ik wul seggn, ik ole barmhartige S\u00fcnner?",
                "\u00bbStunn ik doch s\u00fclbn un snucker un wisch mi de Ogn mitten Platen,",
                "Fat em ann Arm, as weer'k stumm un trock em in Bistern vun Karkhof,",
                "Lik \u0153wern Damm d\u0153rn Grasweg, denn achterum d\u0153r bi de B\u00e4cker,",
                "Dal na de niebuten H\u00fcs', wo Johanna den Summer to H\u00fcr wahn,",
                "Reet em de Stratend\u0153r op un de Stubend\u0153r, een mit enander,",
                "Un noch en Ogenblick drop, do heeln se sik beid inne Armen.\u00ab \u2013"
            ],
            [
                "Garden sack wedder tohop un b\u0119wer un s\u00e4 man noch lisen:",
                "\u00bbBald war de Fr\u0119den ok slaten un Allens keem wedder int Ole;",
                "Hermann weer Regimentsthierarzt, un hal sin Hanne ut Frankrik,",
                "Fohr mit \u0119r weg inne Kutsch un l\u0119v mit \u0119r gl\u00fcckli in Prei\u00dfen.\u00ab"
            ],
            [
                "Garderut sweeg un seet still, de W\u00e4chter tut \u0119ben to N\u0119gen.",
                "Greten harr Thran inne Ogen un w\u00fcmpel \u0119r Kn\u00fctt\u00fcg tohopen.",
                "Hartwi stunn op un wull gan, weer still un deep in Gedanken,",
                "Awer Jan Paul oppe Bank seet stramm un snurk as en Stallkoh.",
                "Greten s\u00e4: Lat em slapen, du kannst mi je ok wul to Hus bringn?",
                "Darbi keek se em an, as d\u0119d se em Afb\u0119d v\u0153rn Unrech.",
                "Hartwi weer still as en Lamm, s\u00e4 lisen: Gunnacht M\u00fcmme Garden! \u2013",
                "Tr\u0119d herut innen Snee un heel Anngreten sin Hand hin.",
                "Doch bi de Farwer sin Eck dar dr\u00fcck he \u0119r fast annen Bossen,",
                "Seggt: Anngret, wullt mi gut w\u0119n, so b\u00fcst du min Anne ut Frankrik."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Schitkroet",
        "text": [
            [
                "Nu seh den l\u00fctten Br\u0153sel,",
                "Wa he dar sm\u00f6kt un smackt!",
                "He pafft je v\u0153r den K\u0153sel,",
                "As wenn en L\u00fcttjmann backt."
            ],
            [
                "Wa smeckt de Pip wul pr\u00e4chti!",
                "Wat makt he'n schewe Snut,",
                "Un suggt toh\u00f6ch, un m\u00e4chti",
                "Spiggt he denn sitwarts ut."
            ],
            [
                "He is v\u0153rwahr en Kn\u0119wel!",
                "Veer Fot un doch keen Knast.",
                "Wa blank is nich sin St\u0119wel!",
                "De F\u00f6t so rech v\u0153rdwass!"
            ],
            [
                "Veerschr\u00f6ti \u2013 as en Snider,",
                "Wallbeenti as en Tachs,",
                "Mit Sw\u0119welstickenglieder,",
                "Mit Keben as en Lachs."
            ],
            [
                "Hett Ogen rund as Hagel,",
                "En Farv as Bottermelk,",
                "He danzt di as en Vagel,",
                "Un supt di as en Elk."
            ],
            [
                "Hemdsmaun, un \u0119ben h\u0119kelt,",
                "De B\u00f6rsten in en Tut:",
                "S\u00fch, wa he wichti schr\u0153kelt,",
                "As dach he B\u00f6ker ut!"
            ],
            [
                "He lett de St\u0119weln glinstern",
                "Un blas't den Rok inn Wind. \u2013",
                "J\u00fcm Dierns in de Finstern,",
                "Kikt j\u00fcm de Ogn ni blind!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Dagdeef",
        "text": [
            [
                "D\u0153r Busch un Brok to sn\u0119keln,",
                "Mi in de S\u00fcnn to r\u0119keln,",
                "Dat s\u00fcnd min besten T\u0153g;",
                "Un mank de Bl\u00f6m to dangeln",
                "Un oppen Kn\u00fcll to rangeln,",
                "Dat is min gr\u00f6ttste H\u0153g."
            ],
            [
                "Inn Krattbusch mank de B\u00f6ken",
                "In Schatten liggn un sm\u00f6ken,",
                "Dat is min Husbedrif;",
                "Un lingelank bi'n Quellborn",
                "To dr\u00fc\u00dfeln \u00fcnnern Sleedorn,",
                "Dat quickt mi Seel un Lif."
            ],
            [
                "Wa nett dat Water risselt,",
                "Wa sach de Bl\u0153der pisselt,",
                "Wa r\u00fckt dat Holt so gr\u00f6n!",
                "De Dro\u00dfel fleit so n\u00fcdli,",
                "Ik reck mi so gem\u00fcthli:",
                "Wa is dat wunnersch\u00f6n!"
            ],
            [
                "Un ward mi oppe Duer",
                "Dat Utraun gar to suer,",
                "Un geit de S\u00fcnn to Beer:",
                "So stopp ik noch en Br\u0153sel",
                "Un schumpel na min K\u0153sel",
                "Un denn \u2013 na denn ni mehr."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Drees",
        "text": [
            [
                "Inn Winter, inn Winter, denn knackert dat Is,",
                "De B\u00f6m hangt vull Rip un de Koppeln s\u00fcnd gris,",
                "Denn n\u0119hm ik min Scheetpr\u00fcgl un slenker to Lann',",
                "Umme Ohren de Pudelm\u00fctz un Fusthannschen an."
            ],
            [
                "Frenz Buhmann hett Eierbeer, de Kachlabnd is hitt,",
                "De S\u00fcnn schint int Finster, dat Feld is so witt:",
                "Dar knappt wat inn Krattbusch \u2013 wat gift dat en Schall!",
                "Frenz, g\u0119v mi de B\u00fcss, dat ik ok doch mal knall!"
            ],
            [
                "Oppe Geest is dat lusti! all' Dag oppe Jagd!",
                "Dat Hart springt asn Hund, wenn de Knappb\u00fcssen kracht!",
                "De Has' sch\u00fctt koppheister, dat Blot spritt in Snee,",
                "De Bom sch\u00fctt den Griskopp, as d\u0119 em dat weh."
            ],
            [
                "D\u0153r Moor un d\u0153r Wischen, lik\u0153wer, likan,",
                "D\u0153r Str\u00fcnk un d\u0153r R\u00fcschen, de Stakbusch v\u0153ran!",
                "De Snee is so witt un dat Is is so blank!",
                "Ik glitsch as en Dampwagn de Gr\u00f6ben hentlank."
            ],
            [
                "Sitt j\u00fcm inne Heid bi j\u00fcm Zeitung un Bok,",
                "Drinkt Thee mit de Frunsl\u00fcd, int Landschopshus Grog,",
                "Un r\u0119dt Politik un sp\u0119lt L'hombre un Whist:",
                "Ik lach na den Narrnkram, min Flint inne F\u00fcst!"
            ],
            [
                "Heff Knaken as Isen, en Magn as en P\u0119rd,",
                "B\u00fcn w\u0119li asn T\u0153t mit't Leid \u00fcnnern Steert;",
                "Sla'k mal utn Swengel, ik kam wul int Spor:",
                "Hurrah! d\u0153r den Krattbusch, d\u0153r Wischen un Moor!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "De Floth",
        "text": [
            [
                "De Ostsee is je'n Pohl:",
                "Awer de Floth, de is dull!",
                "Dat kregen wi to w\u0119ten.",
                "Wi keemn vun G\u00fcndsit,",
                "Scheetpr\u00fcgel mit,",
                "Nix verg\u0119ten,",
                "St\u0119weln bet an Liv",
                "W\u0119gen de Slick",
                "Achtern Dik,",
                "Hagelb\u00fctel stif,",
                "Pulwer 'n ganz Pund,",
                "Ok en Hund.",
                "Gut!",
                "Wi keemn un gungn rut",
                "Oppen Strand \u2013",
                "Kridenwitten Sand!",
                "Platt as en D\u0119l un riffelt,",
                "As weert vun en Fligersche kn\u00fcffelt,",
                "Un w\u00fclpt un rillt mit en Hark",
                "Vun W\u00f6rden bet de M\u00f6ldorper Kark.",
                "Jung! Wat en Platz to daben:",
                "Keen Steen ann Grund,",
                "Vun Muscheln allns bunt,",
                "Un de blaue H\u0119ben der baben, \u2013",
                "Un wo he sik streckt",
                "Un as en St\u00fclper de Eer bedeckt,",
                "Wo de Welt is tonagelt mit Br\u0119d,",
                "As in Ditmarschen geit de R\u0119d:",
                "Dar s\u00fchst du en blanken Gl\u0119m,",
                "En s\u00fclwern Str\u0119m,",
                "Man blot as en Schimmer un Lich:",
                "Dat is dat Haf!",
                "Dat treckt der heraf,",
                "Dat st\u00f6rrt der herop",
                "In vullen Gallopp",
                "Un jagt di en Hasen to nich!"
            ],
            [
                "Wi gung' der so spazeern",
                "Un dammeln wat umh\u0119r,",
                "Un keken inne Feern",
                "Un snacken \u0153wert Meer."
            ],
            [
                "Un kunn' dat gar ni l\u00f6wen:",
                "Wo nu keen Drippen weer,",
                "Dat dar vunnacht de M\u00f6wen",
                "Schregen un fischen int Meer."
            ],
            [
                "De Prielen dr\u00f6g un apen \u2013",
                "Dar stunn en Schipp opt Sand,",
                "De Schipper leeg to slapen,",
                "Wi kunn' der gan",
                "Bet an den Kahn",
                "Un recken em de Hand."
            ],
            [
                "Wi schoten na en D\u00fcker,",
                "Wi grepen na en Mew,",
                "Wul ok en R\u0119genpiper",
                "Un wat der sunsten gev."
            ],
            [
                "Wi keken der un sammeln",
                "Uns Muscheln inne S\u00fcnn,",
                "Wi dachten nix un dammeln",
                "Man j\u00fcmmer v\u0153r uns hin. \u2013"
            ],
            [
                "S\u00fch an! wats dat v\u0153rn L\u0119ben?",
                "Wat hebbt de Vageln v\u0153r?",
                "De kamt an ganzen H\u0119ben",
                "As graue Wulken h\u0119r."
            ],
            [
                "Un s\u00fch! de Gl\u0119m ward heller!",
                "Dat ward wul Tid tor\u00fcgg!",
                "Wat D\u00f6wel? mi 's de Queller",
                "Je g\u00e4nzli ut Gesich!"
            ],
            [
                "Ik seh ni Sch\u00fcn noch H\u00fcsen:",
                "Wa? gung' wi dar ni rut?",
                "Wo is Diksand un B\u00fcsen?",
                "Jung! Jung! dat is ni gut!"
            ],
            [
                "S\u00fch an! dar kumt je lisen",
                "En Rill vun widen an!",
                "De passt den Weg to wisen,",
                "De gat wi sach v\u0153ran."
            ],
            [
                "Man to! nich stan un snacken!",
                "Mi d\u00fckt, dat kumt uns oppe Hacken!",
                "Man orri utlangt inne Schritt!",
                "S\u00fch an! de Wellen kamt al mit!",
                "Al links un rechts en lange Str\u0119k!",
                "De breedt sik ut, as weer't en D\u0119k.",
                "De eerste glitt",
                "Man Schritt v\u0153r Schritt,",
                "Doch treckt de glik de twete mit,",
                "De dr\u00fctte kumt, as wenn se sp\u0119len,",
                "As Arfen tr\u00fcnnelt langs de D\u0119len,",
                "Noch j\u00fcmmer een, un een, un mehr,",
                "Un noch een babn der\u0153wer her!",
                "Koppheister, lingelangs in Reegen,",
                "Un springn, un op un dal int Weegen,",
                "Un hild un v\u0153rwarts all to hopen",
                "As goll dat inne Wett to lopen!"
            ],
            [
                "De eerste liggt man fingerdick,",
                "De twete kumt in Ogenblick",
                "Un deckt \u0119r to un wischt \u0119r weg,",
                "Un wedder kumt en ganze Reeg,",
                "Un babn derop, un langs de Watten",
                "Rasch! inne Fahrt! as flog dern Schatten."
            ],
            [
                "Man to! nu goll dat, nich to n\u0153len,",
                "Wie f\u00f6hln dat langs de St\u0119weln sch\u0153len.",
                "Wi lepen langs den natten Sand",
                "In Drav, de B\u00fcssen inne Hand,",
                "Man j\u00fcmmer langs de flacksten Stellen!",
                "Man j\u00fcmmer v\u0153rw\u00e4rts as de Wellen!"
            ],
            [
                "De eersten weern al lang ut Sicht,",
                "Noch j\u00fcmmer nie dicht an dicht,",
                "Wi lepen as de Schum un Blasen,",
                "Wi lepen as v\u0153rn Hund de Hasen,",
                "Un mit de Mewen, de der schregen,",
                "Un mit de Waggen, de der stegen \u2013",
                "Bet \u0153wern Fot, \u2013 bet anne Kneen,",
                "Un nix as Water mehr to sehn!",
                "Un Grau un Gr\u00f6n un Dak un Damp,",
                "As seegst du \u0153wern Wetenkamp,",
                "Un j\u00fcmmer h\u00f6ger \u2013 Wagg an Wagg,",
                "As T\u00fcnns int Tr\u00fcnneln, Slagg an Slagg,",
                "Un St\u00f6t un Pallschen gegen R\u00fcgg",
                "Un Schum un Solt bet int Gesich:",
                "Dat is v\u0153rbi! dat is de Floth!",
                "Dar 's nix to h\u0153pen, as de Dod!"
            ],
            [
                "Dat Water sp\u0119l uns um den Mund,",
                "Wi stelln de Flinten in den Grund,",
                "Un gung en Wagg uns \u0153wern Kopp,",
                "So heeln wi uns op T\u00f6ntjen op,",
                "Un segen jedesmal umh\u0119r,",
                "Ob noch de Anner l\u0119bndi weer."
            ],
            [
                "Mein Gott! mein Gott! un noch ni dot?",
                "Int Haar de Schum: wo blev de Hot?",
                "Un snappt na Wind, un streckt de Hann':",
                "Ton B\u0119dn? Dar kumt de letzte an!",
                "In Angsten? Ringst du mit den Dod,",
                "Wat gift denn noch v\u0153rn gr\u00f6tre Noth?",
                "De Ogen to, as schullst du flapen \u2013",
                "Un deist se dochen wedder apen."
            ],
            [
                "Mein Gott, mein Gott! wa lang, wa lang?",
                "Dar is de letzte oppen Gang! \u2013",
                "Denken? \u2013 du snappst man na den Wind,",
                "Un st\u00fcttst di wedder op din Flint,",
                "Un hollst di op den h\u00f6chsten Placken,",
                "Un h\u0119vst di lank op T\u00f6n un Hacken.",
                "Ja woll! Ok denkst du en Gesich \u2013",
                "Vader sin? Moder \u0119r vellich?",
                "O wenn se wusten! \u2013 hol di op!",
                "De geit di wedder \u0153wern Kopp! \u2013 \u2013"
            ],
            [
                "Do sehn wi dat de h\u00f6chste Wog",
                "Uns nich mehr \u0153wern K\u00f6ppen slog,",
                "De neegste ok ni \u2013 schull vellich ...?",
                "De spei man'n b\u0119ten int Gesich!"
            ],
            [
                "Wie harrn wul inn Kalenner funn',",
                "De hartste Floth de dur keen Stunn;",
                "Doch wuss man nich, wa lang 't al wahr,",
                "En Ognblick oder'n ganzes Jahr."
            ],
            [
                "Doch richti! langsam keem de Ebb,",
                "Wi stunn' babnt Water mit de K\u00f6pp,",
                "Wi sehn uns an \u2013 wi sproken nich \u2013",
                "De Een de Anner int Gesich",
                "In Angst, de Hoffnung optowaken",
                "Unt Starben noch mal d\u0153rtomaken."
            ],
            [
                "Doch richti! ja! se sackt! de Floth!",
                "Herr, du errettest aus aller Noth!"
            ],
            [
                "In B\u00fcsum lepen, as wi keem',",
                "De Junges weg d\u0153r Slick un Lehm,",
                "Wi weern ok, as wi uns betrachten,",
                "En Paar ton Weenn un ton Belachen.",
                "Doch harrn wi lehrt, vun Floth un Welln",
                "Is dat am besten in Dr\u00f6gen vertelln. \u2013"
            ],
            [
                "\u2013 \u00bbAwer de Hund! wo blev de Hund?\u00ab",
                "De Hund? \u2013 \u2013 de verdrunk."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Peter Kunrad",
        "text": [
            [
                "De Summerabend lockt Herr Paster rut.",
                "He stoppt en Kalkpip, treckt de Nachtm\u00fctz deper",
                "Un slarrt v\u0153r D\u0153r un sett sik \u00fcnnern Linnbom.",
                "De Schatten reckt al lank bet anne Kark.",
                "De Moorl\u00fcd gat, \u0119r K\u00f6rv un Kruken leddig,",
                "Mit blanke Sch\u00fcffeln op de breden Schullern",
                "In m\u00f6den Schritt un krumme Kneen to Hus.",
                "Ok klappert al de Ammers um de Eck:",
                "Dat M\u00e4den kumt mit blote F\u00f6t vunt Melken;",
                "De Backen gl\u00f6ht \u0119r vun de sware Drach;",
                "Se b\u00f6gt de T\u00f6n v\u0153rsichtig \u0153wern Dr\u00fcssel,",
                "Un lisen glitt se sitwarts inne D\u0153r. \u2013"
            ],
            [
                "Un binnen h\u00f6rt man hell en frische Stimm,",
                "Se lacht un snackt, dat Seel in Ammer kl\u0153tert,",
                "Denn trillert sacht en Leed de D\u0119l hentlank,",
                "Un wedder kumt en lisen Schritt v\u0153r D\u0153r.",
                "S\u00fch hin! Weer dat en Ros', dit is en Lilg,",
                "So fin un witt un doch in vuller Bl\u00f6t,",
                "Man meen, man seeg en Drom mit waken Ogen,",
                "Un dacht, se war verflegen un verswinn'.",
                "Doch swinnt se nich; se trippelt na de Bank",
                "Un fat de ol Herr Pastor um den Hals",
                "Un fichelt em un kloppt em oppe Backen.",
                "Dat mak sik j\u00fcst as Winteris un V\u0153rjahr:",
                "De Ole mit de depen d\u00fcstern Runzeln,",
                "Un Lotte mit de witten glatten Hann'.",
                "He dau ok richti op vun all dat Kluckern,",
                "Dat helle Water stunn em inne Ogn."
            ],
            [
                "Wi g\u00fcnn' dat uns wul lewer as de Ol \u2013",
                "Min L\u0119ser un ik s\u00fclbn \u2013 doch harr se Rech,",
                "He weer en Seel so gut, \u0119r lewe Vader.",
                "De Ole r\u00fcck en b\u0119ten anne Sit,",
                "Doch Lotte leep noch wedder rin int Hus,",
                "Se broch en Sett mit junge Zuckerarfen,",
                "Un seet un pal se ut mit flinke Fingern."
            ],
            [
                "Do keem de Strat toh\u00f6ch bi'n Waterb\u0119k,",
                "Wo witt as Snee de Heck vun Fleder bl\u00f6h,",
                "De ole Vullmach rop in blanke T\u00fcffeln,",
                "De Kopp binah noch witter as de Bl\u00f6m,",
                "De R\u00fcgg so krumm as weer he'n Ellhornstubben.",
                "He much dat ok wul bi sik s\u00fclbn bedenken,",
                "He st\u00fctt sik op sin Stock un rich sik op,",
                "Keek na de Bl\u00f6m un sch\u00fctt de grauen Lucken.",
                "Denn krop he allnagrad de Strat toh\u00f6ch:",
                "Herr Paster gung em w\u00fccke Schritt entgegen,",
                "Gev em de Hand un trock em na de Bank: \u2013",
                "Dar seet he, twischen Lotte un Herr Paster."
            ],
            [
                "Eerst weer he wat verpust un s\u00fcnder Athem,",
                "Doch keem he na un na to Stimm un Wort,",
                "Un snack so munter, weer so frisch un risch,",
                "As stunn he Achtein neger as de Tachndig."
            ],
            [
                "He meen, he bl\u00f6h nu as de Flederbom,",
                "Un neegstens war he r\u00f6thlig as en Appel,",
                "Un wenn l\u00fctt Jumfer so lang t\u00f6ben w\u00fcll,",
                "So war he noch sin Danzschoh wedder s\u00f6ken;",
                "He weer man blot ni s\u0119ker v\u0153r den Docter,",
                "De j\u00fcstement em j\u00fcmmer inne Queer leep,",
                "Un nu al wedder na den Paster st\u00fcr,",
                "As wull he Een vun unse Dree to Bett bringn \u2013",
                "He much wul w\u0119ten, wer dat w\u0119sen schull, \u2013",
                "Un darbi lach de Griskopp as en Spitzbov,",
                "Dat he v\u0153r Hosten sticken schull, un roder",
                "As Lotte war un as en Bunkerappel."
            ],
            [
                "De Docter st\u00fcr ok richti na se to.",
                "He gr\u00f6t de Dree un w\u00fcnsch en guden Abend,",
                "Un as Herr Paster s\u00e4, he much sik setten,",
                "So trock he sik en l\u00fcttje Bank torech",
                "Un sett sik grade \u0153wer vun de Annern.",
                "Herr Vullmach harr de Luch noch nich int Spor;",
                "He heel de Kneen un host un keek na Lotte,",
                "De weer noch roth un drau em mitten Finger."
            ],
            [
                "De Docter d\u0119d, as wuss he narbens vun;",
                "He frag Herr Vullmach, ob de Bost noch gut weer",
                "Un wa dat sunsten stunn mit de Gesundheit."
            ],
            [
                "Herr Docter, seggt de Ol un richt sik h\u00f6ger,",
                "De Been w\u00fcllt man ni j\u00fcmmer as de Kopp,",
                "Doch is dat Hart noch sund as Fisch int Water;",
                "Un \u0153werhaupt, dat mutt ik rein ut seggn:",
                "De Docters s\u00fcnd mi as en Dorn int Og,",
                "Ik l\u00f6v, de hebbt de Krankheit in \u0119r Kruken.",
                "Denn \u2013 nix v\u0153r ungut \u2013 n\u0119hm ik Em man s\u00fclbn,",
                "He is eerst w\u00fccke W\u0119ken hier int Kaspel,",
                "Nu kumt aln Koppel Krankheit achterna.",
                "Wat wussen wi vun Gripp un galstrisch Fewer,",
                "Vun Reimertissen un de annern Dinger!",
                "Harrn wi mal Sn\u0153v, so neemn wi wat to sweten,",
                "Dat Lifweh eet man weg, v\u0153r Koppweh sleep man,",
                "Un gegen Anwass h\u00f6lp en isen Spaden \u2013",
                "Wa is dat nu mit David achtern Dik?"
            ],
            [
                "De Docter seeg verl\u0119gen na sin F\u00f6t,",
                "As wull he ut de Eer en Antwort s\u00f6ken.",
                "Doch Lotte keem em mitte Mund tov\u0153r:",
                "Hett Obbe noch ni h\u00f6rt \u2013 vergangen Nach?",
                "Se halen Vatter g\u00fcstern noch in D\u00fcstern."
            ],
            [
                "\u00bbDe is bi Gott den Herrn\u00ab, seggt do de Paster.",
                "Dat ol Gesich, dat eerst so fr\u00fcndli lach,",
                "War do mit eenmal runzelig un d\u00fcster,",
                "Un truri s\u00e4 he sachen: He is dot!",
                "Dat weer de letzte vun min Scholkamraden.",
                "Nu kumt wul ok an mi nagrad de Reeg.",
                "Wa menni Spa\u00df hebbt wi tosam verl\u0119vt!",
                "He weer je'n Stukel mit en swacke Bost,",
                "Doch vull vun Kn\u0119p un luter dulle Faxen.",
                "Wi meenn, he harr man kum dat L\u0119benslich,",
                "Un dachen oft, he war int Lachen sticken;",
                "Doch hett dat noch binah am l\u00e4ngsten brennt \u2013",
                "Un ik b\u00fcn nu de Stummel opt Profitjen,",
                "De neegste Windstot weiht mi ok wul ut."
            ],
            [
                "Dat weer en egen Mann, seggt do de Docter \u2013",
                "As dur em, dat de Ol so truri toseet,",
                "Un s\u00f6ch he em inn anner Spor to bringn \u2013",
                "Wat harr he all in Kopp un inne Fingern,",
                "Un Allens stunn em drulli eernsthaft an."
            ],
            [
                "He full mi glik int Og noch oppen Wagen,",
                "As ik ut Kiel vun G\u00fcndsit r\u0153wer keem.",
                "Se harrn hier j\u00fcs en lusti Schibenscheten",
                "Un trocken mit en Trummel langs de Strat:",
                "Do str\u0119v de l\u00fcttje David krumm v\u0153rop,",
                "De Bost behungn mit K\u0119den un en Schild",
                "So grot un breet, dat em binah versteek;",
                "Man \u0119ben glup de Kopp der\u0153wer hin,",
                "So listi as en Muskopp ut en Kees."
            ],
            [
                "Un achter em de grote dumme Smid,",
                "As Garden seggt: de grote Risenbiter \u2013",
                "Ik meen, ik seeg dat ole Testament",
                "Un Goliath un David hier in Fr\u00fcndschop.",
                "Un as de L\u00fctt mi majest\u00e4tisch gr\u00f6t,",
                "Un Goliath de Fahn herummer swunk, \u2013",
                "He harr mi meist vun Wagen raffer rakt, \u2013",
                "Do meen ik fast, ol B\u00fcsum steeg ut Haff",
                "Un Waghals trock herum mit all sin Kalwer."
            ],
            [
                "Herr Paster grin un krau sik mitte Pip:",
                "Ja, dat is wahr, he weer en rechten Kobold!",
                "Nix weer der los, ol David weer der mank,",
                "Bi Nacht un Dag, in Guden un in Slechten;",
                "Un sp\u0119l man Lischen Allerlei mal rug,",
                "So stunn he glik, as wenn he't raken harr,",
                "Mit beide Hann' hoch inne Jackentaschen",
                "\u2013 Ol Garden s\u00e4: de grise Hangelputt \u2013",
                "Un h\u00f6r and\u00e4chti to, as inne Kark.",
                "Des Morgens, wenn de Dag man \u0119ben grau,",
                "So fech he al to Warkst\u0119d na den Discher.",
                "De Fingern hungn binah bet anne Eer,",
                "Un reck he denn de langen Arms herut,",
                "Un weih darmit, as sin Gewohnheit weer,",
                "So leet he as en Buckm\u0153l mit een Fl\u0153gel:",
                "De Thierarzt n\u00f6m em j\u00fcmmer Telegraph."
            ],
            [
                "O n\u0119! seggt Lotte, Vatter, weest du noch \u2013",
                "Un darbi lach se hartli, dat dat schall \u2013",
                "Am dullsten weer dat bi de Cholera.",
                "Do h\u00fcr he sik inn Thorn de Klockenstuv",
                "Un leet sik inne Heid en Antog maken,",
                "J\u00fcs as dat Bild, wat du vun Hamborg kreegst,",
                "De Hot un B\u00fcx un Hannschen, allns vun Ledder.",
                "De Jungens repen: David in Han\u00dfupp!",
                "V\u0153r Mund un Ogen weern der runne L\u00f6cker,",
                "En mischen F\u00fcrstav harr he inne Hand,",
                "En lange Pip \u2013 so steeg he hin to Kark.",
                "Ol Garden stunn hier j\u00fcstement v\u0153r D\u0153r,",
                "De sett \u0119r Bandputt mit de Melk na Eer,",
                "Un h\u0119v de Kr\u00fccken \u0153wern Kopp to h\u00f6ch",
                "Un seggt: de leddern Jung stiggt rop nan Himmel!",
                "Wa hebbt wi lacht! Ik harr je gr\u00e4sslich Angst,",
                "Doch do vergeet ik Cholera un Allens.",
                "De Docter lach, un ok de Paster smuster,",
                "De Vullmach smuster blid un smerri mit.",
                "Na! na! Gott heff em s\u0119li, seggt he denn,",
                "D\u0153rdr\u0119ben weer he, doch sin Dag' ni slech,",
                "Un steek he ok vull gottsverg\u0119ten Kn\u0119p.",
                "In j\u00fcngern Jahren weer he redi dwattsch!",
                "Ik weet noch, mal ins wull he J\u00e4ger sp\u0119ln,",
                "Doch leep he swar un riden kunn he gar ni,",
                "So mak he sik inn Dik en H\u00fctt ut Reth.",
                "Dar harr he nu en Reeg vun Flintenl\u00f6p",
                "Ut ole Knappers vun den B\u00fcssensmid,",
                "Ik l\u00f6v, he s\u00e4, dat weer en Batterie,",
                "Un darmit schull dat op de Aanten los.",
                "Op eenmal Abends inne Schummerntid,",
                "Perdauz! dar h\u00f6rt wi'n Knappern un en Knalln,",
                "Un Alle lopt wi ruter na de M\u0153l:",
                "Dar drift de H\u00fctt in St\u00fccken rum opt Water,",
                "Un ut de R\u00fcschen qu\u00e4kt en l\u00fcttje Stimm,",
                "Binah as V\u0153rjahrstid en Hasselpock;",
                "Denn pallscht der wat d\u0153r Slick un Slamm hend\u0153r",
                "Un darmit kruppt en Dings to't Water rut.",
                "De Dierns schreegn: Herrje! dats Otter B\u00fcngel!",
                "Doch David weer dat, natter as en Katt,",
                "Un swatter as en Sch\u00f6steenf\u0119gerjung.",
                "Un mit dat Jagen harr dat ganz en Enn'."
            ],
            [
                "Doch nu verfull he hitzig op de B\u00f6ker,",
                "Un seet bet \u0153wer N\u00e4s un Ohrn derin,",
                "Noch deper, l\u00f6v ik, as in M\u0153lendik.",
                "He s\u00f6ch na ole Steen un Dinger rum,",
                "Un sammel sik en T\u00fcnnssack vull vun R\u00fcmpels."
            ],
            [
                "Wi harrn to Hus en ol verrusten Sl\u0153tel,",
                "Den gev ik mal an Kr\u00fcschau Timm sin Hans,",
                "De broch em denn des Abends hin na David",
                "Un s\u00e4, he harr em dicht bi Tielen funn',",
                "Dar weer he ut en depen Graben kleit.",
                "Wat gev't en L\u0119bend! David muss je los,",
                "Un s\u00f6ch bi Tielen veertein Dag' dat Sl\u00f6tt,",
                "Un schrev na Kiel un Gott weet wo noch hin:",
                "He harr de Sl\u0153tel vun de Tielenborg,",
                "Un neegstens war he ok dat Sl\u00f6tt entdecken."
            ],
            [
                "De Tiden ward nu anners, segg de Ol,",
                "Ik weet ni, wat ik seggn schall to de Welt,",
                "Gelehrter ward se, awer ok so stumm,",
                "So old un so vern\u00fcnfti un so lerri \u2013",
                "Am Ende hett ol Garden doch noch Recht,",
                "Se seggt: de Minschen makt nu Allens \u0119ben,",
                "Se f\u00f6hrt de Bargen af, de L\u00f6cker to,",
                "Un s\u00fcnd se mal mit all de Arbeit klar,",
                "So st\u00f6tt uns Herrgott Allens \u0153wern Hupen."
            ],
            [
                "N\u0119! n\u0119! do weer dat fr\u00f6her 'n anner Tid,",
                "Do sungn doch nich int V\u0153rjahr al de Grillen,",
                "Un de Verstand de keem eerst mit de Jahrn,",
                "As Peter Bur noch l\u0119v, de Dubenk\u00f6nig,",
                "Un bummeln Hans un Kr\u00fcschan Pipendeckel \u2013",
                "Bur Peter s\u00e4 ni anners as de H\u0153v,",
                "He fung em oft en smucken Pr\u00fcker weg \u2013",
                "Un grote Jab, de lewer H\u00f6hner greep.",
                "Wat weer't en Tid, wat weer dat do v\u0153rn L\u0119ben!",
                "Grot Jab wahn bi den Pohl int l\u00fcttje Hus,",
                "Dar wussen domals grote Eschen rum",
                "Un um den Kruthof harr he'n hogen Wall.",
                "De Jakob s\u00e4, dat weer sin feste Burg.",
                "He weer Een vun de graben \u00c6werelfschen",
                "Un harr en heel verdreihte, dwattsche Sprak,",
                "Snack j\u00fcmmer vun sin \u00bbW\u00f6rteln\u00ab un \u00bbArt\u00fcffeln\u00ab.",
                "Dar seeten wi in Summer oppe Grasbank,",
                "Un Peter Bur un Kr\u00fcschan streden sik;",
                "Grot Jab vertell uns D\u00fcnjens merrn dermank",
                "Un putz sin holten Sleev un Spillboml\u0119pels,",
                "Ik s\u00e4 mit\u00fcnner: Jakob L\u0119pelfr\u0119ter,",
                "Denn war he splitterhagelrasend dull",
                "Un schull \u2013 em kunn de D\u00f6wel nich verstan."
            ],
            [
                "De junge Welt is g\u00e4nzli anners warn,",
                "De l\u0119s't Avisen, sp\u0119lt int Weertshus Karten,",
                "Dar is keen rechte Lust, de hebbt keen L\u0119ben,",
                "De s\u00fcnd al v\u0153r de Jahren old un kold."
            ],
            [
                "Herr Vullmacht hett nich Unrech, seggt de Docter,",
                "Mi d\u00fcnkt dat ok, de Welt ward j\u00fcmmer koler;",
                "En \u00e4chten Bruskopp s\u00fcht man nu man selten,",
                "Un Allens ward vern\u00fcnftig, still un old."
            ],
            [
                "Herr Docter, seggt de Paster, nich to rasch!",
                "Se s\u00fcnd noch junk, Se kennt uns noch ni recht;",
                "Doch dach ik ehr, Se streden v\u0153r den Fortschritt,",
                "Dat is je Mod in disse kloke Tid."
            ],
            [
                "Ik l\u00f6v ok, dat dat v\u0153rwarts geit, Herr Paster,",
                "Seggt do de Docter 'n b\u0119ten roth umn Kopp:",
                "Doch stat wi grade in den \u00c6wergank,",
                "Dat Ole fallt un Niet is noch ni dar,",
                "Dat schint mi w\u00fcrkli gegen fr\u00f6her kahl,",
                "As Jeder noch v\u0153r sik l\u0119v frisch un fr\u00f6hlich."
            ],
            [
                "Do neem Herr Paster wedderum dat Wort:",
                "Min lewe Docter, seggt he, nich v\u0153r ungut,",
                "Wat man ni kennt, dat schull man ni verdammn.",
                "En jede Stand hett doch sin egen Welt,",
                "Un jede L\u0119benstid \u0119r egen Form,",
                "Un tritt man rut, un steit man buten v\u0153r,",
                "So meent man, binn' is Allens still un dot;",
                "Un doch is binn' dat L\u0119ben so as sunst,",
                "Un Allens hett sin Deel an Freid un Leid,",
                "Un lerrig geit keen Hart d\u0153r disse Welt.",
                "Herr Vullmacht s\u00fcht vundag' man 'n b\u0119ten d\u00fcster,",
                "Sunst war he \u0119bn so spr\u0119ken as ik s\u00fclm.",
                "De Bur hett ok sin egen l\u00fcttje Welt,",
                "Un wer se sehn will, de mutt Ogen hebbn,",
                "Un is se nich so lud as fr\u00f6herhin,",
                "So kik he um so deper, niper to,",
                "Un hett he denn en Hart v\u0153r se in Liv,",
                "So ward he finn', de Welt is noch so vull,",
                "So s\u0119lig un so heimisch un so bunt,",
                "As uns de besten Schriften man vertellt."
            ],
            [
                "Herr Vullmach seeg no'n b\u0119ten d\u00fcster ut,",
                "Doch nick he stumm sin Bifall to Herr Paster,",
                "Un fast in Iwer fahr Herr Paster fort:",
                "V\u0153r korten eerst passeer hier en Geschichte,",
                "De mutt ik Se, Herr Docter, doch vertelln,",
                "\u2013 Herr Vullmach kennt se \u0119bn so gut as ik \u2013",
                "Denn stimmt Se noch am Ende mit mi in:",
                "De Jugend hett noch nich to v\u0119l Verstand",
                "Un is, as wi wul seggn warn, to romantisch. \u2013"
            ],
            [
                "Hier weer min L\u0119ben noch keen Schauspiel w\u0119n.",
                "Do heet dat mal en Dag: Nu kumt Kemedie!",
                "In Dischers Pesel schull't Theater stan,",
                "Driadrium, as Garderut sik utdr\u00fcck.",
                "Dat weer en l\u00fcttje Bann' vun w\u00fccke Mann,",
                "De inne slechste Tid op D\u00f6rpen sp\u0119l.",
                "Des S\u00fcnndags str\u00f6m dat na de K\u0119gelbahn",
                "\u2013 Den Mandag weer de Anfang vunt Theater, \u2013",
                "Dat Junkvolk, wat man Been harr, weer to Gang,",
                "Um sacht en Glup vunt Wunnerthier to kriegen.",
                "De Peselfinstern weern mit S\u00e4ck behungn,",
                "De glasen D\u0153r sogar noch mit en Laken.",
                "Denn binnen bu'n se all de Wunner op,",
                "Dar gnasch un brasch dat, ballern Biel un Hamer",
                "Un Sag un H\u0153wel maken groten Larm.",
                "De Jungens luern sachen d\u0153r de Ritzen",
                "Un repen dann un wann: Nu kik! dar is Een!",
                "Dat K\u0119geln un dat Spill war rein verg\u0119ten,",
                "\u00bbRum alle N\u0119gn\u00ab \u2013 dat mak vundag' keen Indruck:",
                "De Ogen segen r\u00fcggwarts \u0153wer de Schullern.",
                "S\u00fch dar! dar keem en swarten Kruskopp rut,",
                "Hemdsmauen un op T\u00fcffeln, flink un fr\u00fcndli,",
                "Un snack un d\u0119, as h\u00f6r he merrn dermank:",
                "Un doch so hochd\u00fctsch, orndli breet un v\u0153rn\u0119hm,",
                "Recht \u0153wer de Bost, de T\u00fcffeln wit vuneen,",
                "Un snack vun Bahn un K\u0119geln as en Kenner.",
                "De Junges dr\u00e4ngn sik as en Klun herum",
                "Un alle starrn em pillik int Gesich.",
                "Doch stunn he man en l\u00fcttjet Ogenblick,",
                "Denn brus' he sik de Haar op mit de Hann'",
                "Un witsch hinin na D\u0153r un snapp se to \u2013",
                "Un alle Herrlichkeit weer achtert Laken.",
                "Dar seet vundag' en Bengel mank den Tropp,",
                "De sunst ni geern de Kegelbahn bes\u00f6ch.",
                "He stell sik, as de Kruskopp ruter keem,",
                "Wat anne Sit, un heel de groten Hann'",
                "Tor\u00fcgg, un dat Gesich nieschirig v\u0153rwarts.",
                "Dat Kinn weer em noch l\u00e4nger as gew\u00f6hnli,",
                "As he sik as en Hadbar Lankhals reck,",
                "De groten Backen babn de annern K\u00f6pp,",
                "Un Mund un Ogen apn as Spikerluken;",
                "Un as he wegwitsch, seet he oppe Bank",
                "Un s\u00e4 keen Wort, as he gew\u00f6hnli d\u0119.",
                "Sin Vader weer al lange Jahren dot,",
                "Sin Moder l\u0119v as W\u0119tfru op de Stell:",
                "Dar steit dat Hus, to S\u00fcden anne Br\u00fcgg.",
                "Se harrn \u0119r Brot un l\u0119vten still un enig,",
                "Denn arbeidn kunn un much he as en P\u0119rd,",
                "Un anners keem he selten ut de D\u0153r.",
                "De jungen Bengels harrn em oft tum Besten,",
                "He gung je ni to Danz un to Gelagg,",
                "De M\u00e4dens n\u00f6mn em darum s\u00fcndern Klas,",
                "F\u00fcrb\u00f6ter ok wul v\u0153r sin roden Haar.",
                "Doch s\u00e4n se dat ni geern, dat he dat h\u00f6r.",
                "Denn malins op en Kranzbeer bi den P\u00fcttjer",
                "Keem Juchen Grofsmid kr\u0153tig op em to",
                "(De Stankversit, as j\u00fcmmer dun un n\u0119ti)",
                "Un seggt to em: F\u00fcrb\u00f6ter, brennt de Kopp?",
                "Mit eenmal hett de Kunrad em bi'n Kripps",
                "Un smitt em \u0153wern Disch weg \u00fcnner de Bank,",
                "Un nimt sin Pip un seggt keen Wort un geit."
            ],
            [
                "Vundag' weer he de Eerste nich vunn Platz.",
                "He seet un h\u00f6r noch na den hinken Sadler,",
                "De vunt Theater un vun Wien vertell.",
                "De harr bet Ungern un de T\u00fcrken reis't",
                "Un keem na v\u0119le Jahren lahm to Hus.",
                "Sin Broder meen, de l\u00fcttje dicke Br\u00fcgger,",
                "De Wilden harrn sin Kn\u00f6p v\u0153r Gold ansehn",
                "Un mit en Biel sin linker Hacks\u0119hn afhaut.",
                "De sprok vun Wiener \u00bbBrader\u00ab un Theater,",
                "Vun Wilhelm Tell un all de grote Pracht",
                "Un vun de Kronlamp mit de dusend Lichten,",
                "Un Kunrad h\u00f6r em nip mit L\u00fcsten to."
            ],
            [
                "De Mandagabend gungt denn richti los.",
                "De groten Scholjungs harrn de Zettels schr\u0119ben",
                "Mit prente Bokstabn: Die geraubte Jungfrau.",
                "En keiten Burschen mit en Zuckerhot",
                "Verdeel se al an Morgen Hus bi Hus",
                "Un s\u00e4, dat St\u00fcck weer g\u00e4nzli wunnervull."
            ],
            [
                "Des Abends trock dat lank de grote Strat,",
                "De Dierns mit de blanken S\u00fcnndasm\u00fctzen,",
                "De Bengels all in Wix un mitte Pip.",
                "Dat drev hentlank, as wenn dat Jahrmark weer,",
                "Un Allens b\u00f6g bi'n Discher umme Eck.",
                "Ok Peter Kunrad arbei' langs de Steenbr\u00fcgg",
                "Un trock de groten Been un harr dat hild.",
                "As ik der keem, do weer he al an Platz.",
                "He stunn mit beide Armens oppen R\u00fcgg",
                "Un keek mit grote Ogen na den V\u0153rhang.",
                "De weer mit blaue Wulken dick bemalt",
                "Un inne Meert en witte Frunsperson,",
                "De rechter Arm toh\u00f6ch, as wenn se wink,",
                "De spitze Fot v\u0153rut, as wenn se flog,",
                "Un d\u0153r de Rocken blitzen \u0119r de Lichten;",
                "Dar weern wul hin un wedder L\u00f6cker in.",
                "Mit\u00fcnner swunk un weih se hin un h\u0119r,",
                "Denn gungn de Lichten ut, de L\u00f6cker to,",
                "Un d\u0153r de Schuller blenker denn en Og.",
                "Denn reep dat L\u00fcttvolk oppe letzte Platz:",
                "He kikt! he kikt! un alle Dierns lachen."
            ],
            [
                "Doch Kunrad stunn un ripp un r\u00f6hr sik nich.",
                "He h\u00f6r ni mal, wat blinne Peter sp\u0119l,",
                "Den Sehnsuchtswalzer un de sch\u00f6nsten Pulkas,",
                "Wa lisen alle F\u00f6t den Takt to slogen,",
                "So dat de ganze Opbu danzen d\u0119.",
                "Am Ende war der eenmal, tweemal klingelt,",
                "Un blinne Peter sp\u0119l dat Mantelleed,",
                "Denn noch eenmal: Thalia flog toh\u00f6ch,",
                "Un v\u0153r uns stunn de Welt un noch en D\u00f6rp."
            ],
            [
                "Wa weer dat sch\u00f6n! wa weer dat all nat\u00fcrlich!",
                "Un Hinnerk Kik sin Kasten nix dargegen,",
                "Sogar dat splinternie Poppenspill,",
                "Wat Wilhelm Reimers Heider P\u0119rmark wis',",
                "De Riesin, de int Haar en Ambult drog,",
                "De Declamor, de Bli- un F\u00fcerfr\u0119ter \u2013",
                "Dat weer darbi as Maanschin bi de S\u00fcnn',",
                "Koppschoster Hans bi K\u00f6nig Salomon!"
            ],
            [
                "De Kruskopp mak den wilden R\u00f6werhauptmann,",
                "Un r\u0119d vun Mord un Dodslag as en Spa\u00df,",
                "Un harr en Bart, un weer mit een Wort gr\u0119sig!",
                "De Bursche sp\u0119l en flinken Sniderjung.",
                "He seet un neih \u2013 de R\u00f6wer keem herin \u2013",
                "He seet un dr\u00f6m un war em gar ni wis.",
                "De R\u00f6wer st\u00f6tt den Disch um, wo he seet:",
                "Do glitsch he anne Eer un neih noch fort.",
                "Doch as de R\u00f6wer pral un he toh\u00f6ch keek \u2013",
                "Herrjemine! wat mak he v\u0153rn Gesicht!",
                "Un flog, as weer he'n Vagel, op dat Eckschapp.",
                "De Bengels lachen, dat de Pesel dr\u0153hn."
            ],
            [
                "De Hauptperson dat weer de Snidersdochter,",
                "En junge Diern vun f\u00f6fftein, s\u00fcsstein Jahr.",
                "Ik weet ni rech mehr, wa dat St\u00fcck tohophung,",
                "Genog, se keem nich glik bi'n eersten Optog.",
                "De Pesel weer noch lud un vull int Lachen,",
                "Do keem se \u2013 un mit eenmal war dat still,",
                "As flog der, wie man seggt, en Geist d\u0153rt Hus.",
                "Ik kann ni seggn, mi s\u00fclm war so to Moth.",
                "Ik seeg mi gau mal um, ob ik ni dr\u00f6m:",
                "Do stunn de arme Kunrad rein verblixt,",
                "De Hann' toh\u00f6ch un Mund un Ogen apen,",
                "As kunn he't ni begripen un ni faten."
            ],
            [
                "De L\u00fcttje weer ok recht en Unschuldsbild.",
                "De Ogen lachen bi de swarten Haar,",
                "Se sprok so schu un sch\u00fcchtern un so ehrbar,",
                "Se weer so flink, so bl\u00f6d un doch so n\u00fcdli,",
                "Se sp\u0119l de Rull, as weer se v\u0153r \u0119r makt:",
                "Gewiss, dat weer de wahre reine Unschuld."
            ],
            [
                "Ik schall ni seggn, wat Peter Kunrad dach.",
                "He stunn dat ganze St\u00fcck lank as verbistert,",
                "Un as de R\u00f6werhauptmann mit \u0119r wegdrog,",
                "Do glinstern em de Parlen v\u0153r den Kopp,",
                "He h\u0119v de Fot, as wull he achterna,",
                "Un ball de Fust \u2013 doch glik besunn he sik",
                "Un stell sik anne Wand hin as en Pahl."
            ],
            [
                "So stunn he noch as al dat St\u00fcck to Enn' weer",
                "Un alle L\u00fcd sik ut den Pesel maken.",
                "Op eenmal greep he endli na sin M\u00fctz,",
                "Un trock se inne Ogn un dr\u00e4ng sik rut",
                "Un slunter achtern Dik alleen to Hus. \u2013"
            ],
            [
                "De Sp\u0119lers bleben l\u00e4nger as se dachten,",
                "Se harrn en gut Gesch\u00e4ff un sch\u00f6ne Innahm.",
                "De Buern keemn vun alle D\u00f6rpen h\u0119r,",
                "Sogar de kloken Heiders lepen rut,",
                "Den Kruskopp un dat smucke Kind to sehn.",
                "Des S\u00fcnndags heel dat vull vun Wagn un P\u0119r;",
                "Dat D\u00f6rp weer ganz ver\u00e4nnert un verwandelt;",
                "De Waterb\u00f6rs' un alle flogen op",
                "Un Danzgelagg un Kranz- un Finsterbeer:",
                "Dar war vun nix mehr spraken as Theater."
            ],
            [
                "Ut Peter Kunrad warn wi gar ni klok.",
                "He kreeg en nien Rock, en nie M\u00fctz,",
                "Un v\u0153r de sm\u0119rten Schoh 'n Paar blanke St\u0119weln,",
                "Un blev doch still un arbeitsam as anners.",
                "Doch jeden Abend, wenn't Kemedie gev,",
                "So mak he sik al tidi oppe Been",
                "Un stell sik \u00fcnnern L\u00fcchter anne Wand",
                "\u2013 De Bursche n\u00f6mn em heemli Lichtenpahl \u2013",
                "Un weer dat ut, so gung he still to Hus."
            ],
            [
                "De Kruskopp mak sik bald int D\u00f6rp bekannt,",
                "Un alle s\u00e4n, he leet en netten Minschen,",
                "So orndli un bescheden un vern\u00fcnfti,",
                "Un gar ni as en Rummerdriwer h\u00f6r,",
                "Un as man en Kemedijanten dacht harr. \u2013",
                "He leep hier oft bi Niklas anne Br\u00fcgg,",
                "Wo Peter Kunrad Abnds gew\u00f6hnli seet.",
                "Ok anner Bengels kemmn der na un na,",
                "Un unse Kruskopp weer denn ant Vertelln,",
                "De Annern swegen still un h\u00f6rten to.",
                "Wer schull dat dacht hebbn? Kunrad war so drist",
                "Un frag em bald na dit un dat un Allens,",
                "As weer em nu de K\u0119kelreem eerst sn\u0119dn.",
                "Se s\u00e4n, he weer so dumm ni, as se meenn,",
                "Un wussen nich, wo he derbi kam weer,",
                "Denn in de Scholtid h\u00f6r he to de Slechsten.",
                "He frog sogar mal na'n Kemedienbok,",
                "Un as de Kruskopp s\u00e4, he schull man hinkam,",
                "So s\u00e4 he richti to, he wull dat halen.",
                "He gung ok w\u00fcrkli ropper na't Rundeel",
                "\u2013 Dar harrn se bi den Farwer \u0119r Quarteer \u2013",
                "Un keem eerst lat in d\u00fcstern Abend wedder.",
                "Ok blev dat ni bi eenmal un dat anner:",
                "He harr des Abends bald sin Stig darhin,",
                "Un mit de Kruskopp war he ganz vertrut. \u2013"
            ],
            [
                "Dat stille Water hett en depen Grund. \u2013",
                "De Tiden lopt, de Winter keem heran,",
                "Theater un Kemedie war wat Oles,",
                "Dat D\u00f6rp war still, de Buern blebn to Hus,",
                "De Sp\u0119lers packen in un trocken weg",
                "Un Allens gung sin oln bekannten Gank;",
                "Doch harrn se seggt, to Summer keemn se wedder."
            ],
            [
                "Uns Kunrad weer de ole s\u00fcndern Klas.",
                "He gung un dr\u00f6m un arbei' as gew\u00f6hnli.",
                "Sin Moder s\u00e4, he seet des Abnds un l\u0119s'",
                "Un kreeg des S\u00fcnnabnds B\u00f6ker ut de Heid,",
                "Ok wul en Breef, se wuss ni vun wokeen:",
                "De harr he j\u00fcmmer bi sik inne Tasch.",
                "De Bengels s\u00e4n, he wull studeren lehrn,",
                "De Olen meenn, he weer ni recht bi Trost,",
                "Dat war em gan as Hanssen vun S\u00fcntann",
                "Un as Klas Groth ut Holm, de R\u0119kenmeisters;",
                "De seten ok to l\u0119sen un to r\u0119ken,",
                "Un r\u0119ken sik vun Hus un Klus' heraf.",
                "Klas Groth weer mal bi't Haufahrn oppe Wisch,",
                "He stunn un fork, sin Fru weer babn un la':",
                "Op eenmal fallt em dat Exempel in,",
                "Wat de Professer ut Berlin em schickt harr.",
                "Do grippt he na sin Jack un na sin Hot,",
                "Un l\u00f6ppt to Hus un slutt sik in sin Kamer",
                "Un kumt in w\u00fccke Dag' ni wedder rut.",
                "Sin Fru sitt babn opt F\u00f6r un r\u00f6ppt un schriggt,",
                "He h\u00f6rt dat nich un s\u00fcht ni op noch um,",
                "Bet w\u00fccke vun de Nawers \u0119r to Hus h\u00f6lpt."
            ],
            [
                "Ik drop em mal des S\u00fcnndags na de Pr\u0119dig,",
                "Un frog em, wa dat gung un wat he mak.",
                "\u00bbGanz gut\u00ab, seggt he, \u00bbHerr Paster!\u00ab un ik frog em",
                "Na dit un dat, un wat he l\u0119sen de.",
                "Do mark ik wul, dat gung der bunt hend\u0153r.",
                "He klag mi, dat he gar to weni lehrt harr,",
                "Un dat man dat nich inne Schol bedach.",
                "Ik s\u00e4 em, wenn he Lust to l\u0119sen harr,",
                "So wull ik em wat g\u0119bn, wat he verstunn. \u2013",
                "Nu keem he denn ok bald un hal sik wat,",
                "Un snack vern\u00fcnfti, drist un fri un nett,",
                "Un wenn he't d\u0153r harr, b\u0119 he um wat Nies",
                "Un frog na dat, wat he ni rech verstunn."
            ],
            [
                "So gung de Winter hin, dat V\u0153rjahr keem,",
                "Un Peter muss bi't Pl\u00f6gen un bi't Seiden.",
                "Ik seeg em selten anners as in Kark,",
                "Doch gung he ok wul na de K\u0119gelbahn.",
                "Dat narrn un drilln weer awer ganz v\u0153rbi.",
                "De Dierns s\u00e4n, F\u00fcrb\u00f6ter weer keen Dutt,",
                "Wenn he man blot no'n b\u0119ten danzen lehr",
                "Un denn dat Dr\u00f6mn bi helligen Dagen naleet."
            ],
            [
                "In Summer weer de Kruskopp wedder dar.",
                "He klag, de Winter harr se banni mitnahm'.",
                "De nie Sammtrock vun vergangen Jahr",
                "Harr kahle St\u0119den un weer orri dr\u0153thi.",
                "De kralle Bursche mit den Zuckerhot",
                "Harr lange d\u00fcnne Been un korte B\u00fcxen."
            ],
            [
                "De Kruskopp s\u00f6ch de oln Bekannten op:",
                "Dat eerste Hus weer Peter Kunrad sin.",
                "De Swester un de Moder heeln sik binn',",
                "Ok keem der vunt Theater nix to sehn.",
                "Dat munkel, dat se all \u0119r T\u00fcg verkofft harrn",
                "Un ganz in Noth un deep in Armoth weern.",
                "Se s\u00e4n sogar, Peter Kunrad lehn se Geld",
                "Un broch se heemlich Brot un Botter hin.",
                "He seet der oft noch lat bet inne Nacht."
            ],
            [
                "Op eenmal l\u00f6ppt dat as en F\u00fcr d\u0153rt D\u00f6rp:",
                "\u00bbPeter Kunrad schall 'n Kemedijantin hebbn,",
                "De junge Diern vun d\u00f6rtein, veertein Jahr!\u00ab",
                "Hans K\u00fcster keem un broch mi warm de Nachricht.",
                "Ik s\u00e4, dat is en dumme Kl\u0153nerie!",
                "Kunrad is kl\u00f6ker as dat halwe D\u00f6rp,",
                "En Jeder schull sin egen Dr\u00fcssel f\u0119gen,",
                "Wi Annern harrn wat anneres to don."
            ],
            [
                "As ik noch schell, kumt Kunrad sin ol Moder",
                "Un weent un schriggt un klagt \u0119r grote Noth:",
                "Sin Vader war sik noch int Sark umkehren,",
                "Wenn Peter de Kemedijantendiern neem.",
                "Se harr em Allens seggt un weent un schr\u0119gen,",
                "Un harr em b\u0119dt vun Himmmel bet to Eer,",
                "Un Allens weer umsunst; ik much doch hinkam'",
                "Un em mal Schimp un Schann un Scham v\u0153rholn!"
            ],
            [
                "As ik der keem, so frag ik, ob dat wahr weer.",
                "Do seggt he: ja, he wull dat M\u00e4den hebbn,",
                "He much \u0119r lidn, de Diern weer gut un brav.",
                "Do fung sin Moder an: Min S\u0153n, min S\u0153n,",
                "Din Vader bl\u00f6tt dat Hart noch inne Eer!",
                "Bedenk din Moder un \u0119r grauen Haar,",
                "Un lat mi doch de Schanddiern buten Hus'!"
            ],
            [
                "He seggt \u0119r ruhi: Moder w\u0119s' Se still.",
                "Schall se ni rin, so ga ik s\u00fclm hinut."
            ],
            [
                "Ik wuss ni, wat ik seggn schull to den Minschen!",
                "He stunn so fast un s\u0119ker as en Bom;",
                "De leet sik vun Vermahnn un Weenn ni sch\u00fctteln,",
                "Dar muss Verstand un \u00c6werleggung to.",
                "Ik b\u0119 de Olsche, dat se uns alleen leet,",
                "Un neem em ruhig un vern\u00fcnfti v\u0153r."
            ],
            [
                "He s\u00e4, de L\u00fcd weern in de gr\u00f6tste Noth,",
                "Se harrn nix mehr to biten un to br\u0119ken",
                "Un all \u0119r T\u00fcg un Saken lang verkofft.",
                "De Kruskopp wull abslut na'n gr\u00f6tern Ort,",
                "De Annern wussen denn ni ut noch in;",
                "De Bursche schull en orndli Handwark lehren,",
                "De Moder kenn dat Sticken un dat Neiden",
                "Un kunn sik n\u00e4hrn, wenn he \u0119r 'n b\u0119ten h\u00f6lp,",
                "De Diern weer gut, he wull un muss \u0119r hebbn,",
                "He war sik umbringn, wenn he \u0119r ni kreeg!"
            ],
            [
                "Ik stell em Allens v\u0153r, wat m\u0153gli weer,",
                "Un s\u00e4, dat kunn un war sin Dag' ni gut gan,",
                "He leep mit waken Ogen rin int Ungl\u00fcck,",
                "Gut much se w\u0119n, se weer v\u0153r em ni passlich,",
                "Un dit un dat un wat ik Allens s\u00e4."
            ],
            [
                "\u00bbHerr Paster\u00ab, seggt he, \u00bbdas nu all to lat,",
                "Ik mag \u0119r lidn, ik kann ni ahn \u0119r l\u0119ben,",
                "Un wat ik toseggt heff, dat will ik holn.\u00ab"
            ],
            [
                "Nu seeg ik s\u00fclm, dat R\u0119den keem to lat,",
                "De Sak muss nu r\u0119n Lop hebbn as se leep,",
                "An Holn un St\u00fcern weer ni mehr to denken.",
                "Do s\u00e4 ik denn, se weer je noch so junk,",
                "He much sik dochen jo nich \u0153werilen,",
                "He schull sik Tid n\u0119hm un sik recht bedenken.",
                "\u00bbDat keem der nich op an, dat wull he don.",
                "Doch harr he dat bedacht un \u0153werleggt,",
                "Un anners\u00ab, seggt he, \u00bbwar't sin Dag' ni warrn.\u00ab"
            ],
            [
                "Wat gev dat nu v\u0153rn Sn\u0153tern un Vertelln!",
                "Dat weer dat ganze D\u00f6rp sin Ehr to neeg.",
                "De olen Wiwer heeln de K\u00f6pp tosam,",
                "Bi jede Sot un St\u0119gelsch stunn en Paar.",
                "Wa h\u0119keln se de arme Diern hend\u0153r!",
                "Nix blev der na, as luter Sch\u0119v un Schinn,",
                "Keen ehrli Drapen Blot un keen n\u00fctt Haar.",
                "De Dierns s\u00e4n, se weer en ol Post\u00fcr,",
                "Un ni mal smuck, man'n b\u0119ten opfigurt",
                "Mit Slant un Trant, un ni mal hele Str\u00fcmp! \u2013",
                "Un weern se nich v\u0153r Peter Kunrad bang w\u0119n,",
                "Se harrn \u0119r s\u0119ker ut\u0119kt mitten Finger."
            ],
            [
                "De gung sin Weg, as wenn em dat ni rak,",
                "Des Abends j\u00fcmmer ruhi na't Rundeel",
                "Un Jahrmarkt mit \u0119r dribens ut to Danz.",
                "Ik seeg em noch \u2013 wa seeg he gl\u00fccklich ut! \u2013",
                "Bi helligen Dagen lingelank de Strat,",
                "Un snack mit \u0119r un harr \u0119r bi de Hand,",
                "Un scham sik ni, as weert sin l\u00fcttje Swester;",
                "Un richti hoch un stolt! man kenn em kum,",
                "So lachen em de Backen un de Ogen."
            ],
            [
                "Dat M\u00e4den gr\u00f6t bescheden hin un h\u0119r;",
                "De Mannsl\u00fcd s\u00e4n, se weer doch w\u00fcrkli smuck:",
                "Wat harr se witte T\u00e4hn un rode Backen,",
                "Un weer se ok man l\u00fctt bi Peter Kunrad,",
                "Se weer doch sm\u0119tsch un as en Sw\u00f6lk to Fot."
            ],
            [
                "Se harr ok Abends as en Vagel danzt,",
                "Un weer so n\u00fcdlich un so ehrbar w\u0119n,",
                "Un so vergn\u00f6gt, un harr so hartli lacht, \u2013",
                "Sogar Anngreten M\u00f6llersch much \u0119r liden.",
                "Un bi den Farwer weer se as to Hus;",
                "Un as de Kruskopp un de Bursche wegtrock,",
                "Un as de Olsch sik inh\u00fcr inne Heid,",
                "Do l\u0119v se bi den Farwer as sin Dochder",
                "Un wusch un f\u0119g un schrubb un lehr dat Melken",
                "Un dreih sik keit in \u0119r Linnwullenrock.",
                "Sogar ol hinken Kunradsche besunn sik",
                "Un s\u00e4, wat w\u0119n schull, leet sik doch ni \u00e4nnern,",
                "Vellicht war't ok je b\u0119ter, as se dacht harr.",
                "Am Ende keem dat ganze D\u00f6rp to Ruh;",
                "Man w\u00fccke Ole sch\u00fctteln noch de Kopp."
            ],
            [
                "So keem toletzt de Hochtidsdag heran.",
                "Wer s\u0119li weer, dat weer uns Peter Kunrad;",
                "De groten Backen stunn' em vuller Thran.",
                "Dat ganze D\u00f6rp weer vull Gottlof un Freid.",
                "De B\u00fcssen knappen, Abends gev dat Danz,",
                "Un Allens h\u0153g sik an de smucke Brut,",
                "Un Allens gung as sunsten hier op D\u00f6rpen.",
                "Dat drop sik j\u00fcst den Dag na't Heider P\u0119rmark.",
                "Wi seten rund herum op de Grotd\u0119l,",
                "V\u0153r Boos un Afsit hungn der witte Lakens.",
                "De Schaffners gungn mit witte Platens rum. \u2013"
            ],
            [
                "Mit eenmal schallt en Orgel v\u0153r de D\u0153r.",
                "Dat durt ni lang, so sp\u0119lt en Vigelin,",
                "Denn kumt en Harf, Gesank un noch wat anners.",
                "Ik seet j\u00fcs grade \u0153wer vun dat Brutpaar.",
                "Mit een Mal ward se as de kalkte Wand,",
                "Un Kunrad ganz verh\u0119sb\u0119st un vert\u00fcnnelt.",
                "Ik meen, dar weer wat los un seeg mi um \u2013",
                "Dar stunn de ganze Sippschaf inne D\u0153r!",
                "De Orgeldreier mit dat halwe Been,",
                "De Gliederrenker mit sin beiden Kinner,",
                "De Taschensp\u0119ler in sin witte M\u00fctz,",
                "De F\u00fcerfr\u0119ter mit de S\u0119genbart,",
                "Wat achterto de g\u0119le Barentrecker,",
                "Sogar de grise Jung mitsams sin Ap,",
                "De hoch un klok em vun de Schullern keek.",
                "Se stelln sik sachten in en runne Reeg;",
                "De Stumme, de opt Markt mit Leder handelt,",
                "De Burn gew\u00f6hnlich anfat bi de Kn\u00f6p",
                "(He weer en bleken Mann mit lange Haar,",
                "De sch\u00fctt he j\u00fcmmer, wackel mit den Kopp",
                "Un heel de L\u00fcd sin l\u00fctten Packen hin;",
                "De Junges s\u00e4n: De stumme Harfensp\u0119ler),",
                "De tr\u0119d herut un heel en Art vun R\u0119d",
                "Vun D\u00e4nsch un Hochd\u00fctsch un vun anner Spraken,",
                "Un s\u00e4, se w\u00fcnschen Gl\u00fcck un allens Guds",
                "Un b\u0119den um en l\u00fcttjen warmen Drunk."
            ],
            [
                "De D\u00f6rpsl\u00fcd flogen all verblixt to h\u00f6ch,",
                "Un Kunrad weer verbistert un verbas't,",
                "Sin Brut war witt un roth v\u0153r Scham un Ungl\u00fcck,",
                "Un Moder Kunradsch slog de Hann' tosam."
            ],
            [
                "De Swigermoder fat sik noch am eersten;",
                "Se gung na Kunrad, pust em wat int Ohr,",
                "Denn na de Stumme, gev em frech de Hand",
                "Un stell sik mank de Annern hin un snack."
            ],
            [
                "Wat weer to don? Se kregen wat to l\u0119ben,",
                "Doch mit de Hochtid wull dat ni mehr flaschen.",
                "De Brut weer weg un Kunrad stur un stumm.",
                "Dat dur ni lang, so war de Sippschaf lud",
                "Un maken Larm un f\u00f6hrn dat grote Wort,",
                "Dat seeg 'n Kemedie liker as en Hochtid.",
                "De Stumme fung noch wedder 'n R\u0119den an,",
                "Verdreih de Ogn un sch\u00fctt de langen Haar;",
                "De Gliederrenker neem sin Kind tofaten",
                "Un hung dat as en Wr\u00fcndel umme Nack;",
                "De Barentrecker sung un dreih de Orgel;",
                "Den grisen Burschen leep sin Apkatt weg",
                "Un krabbel d\u0153r dat Laken na de Afsit;",
                "De Dierns schregen, Allens keem in Enn',",
                "Un Kunrad leep verdreetli hin un h\u0119r."
            ],
            [
                "Ik gung to Hus un seeg ni, wa dat bileep;",
                "Doch h\u00f6r ik annern Dags man vun Hans K\u00fcster,",
                "Dat weer toletzt noch j\u00fcmmer arger warn,",
                "Bet Kunrad se mit Sack un Pack herutjag.",
                "De Brut harr weent, de Swigermoder schulln:",
                "\u00bbDe L\u00fcd weern \u0119bn so gut as alle annern!\u00ab"
            ],
            [
                "De Olen s\u00e4n, dat weer je'n Schimp un Schann,",
                "Dat weer je'n rechte Orgeldreierzunft,",
                "Dar kunn je all sin Dag' nix Guds vun warrn,",
                "Dat weer je'n Himphamp as en Disen Heed,",
                "To Rad un Galgen weer dat je de Anfang!"
            ],
            [
                "Dat keem am Enn' doch Allens to sik s\u00fclm.",
                "Peter Kunrad l\u0119v un arbei' as gew\u00f6hnli;",
                "Doch keem sin Fru man selten ut de D\u0153r,",
                "De Hochtid harr \u0119r banni Schaden dan,",
                "\u00bbKemedijantsche\u00ab heet un blev se j\u00fcmmer.",
                "Se harrn am levsten nix mit \u0119r to don,",
                "Se s\u00e4n, se much ni spr\u0119ken un ni br\u0119ken,",
                "Weer orndli stolt un wuss ni wat se weer.",
                "Mit Moder Kunradsch kunn se sik ni stelln,",
                "Se munkeln gar, de Olsche harr \u0119r gn\u00fcbbelt,",
                "Un s\u00e4n, se seet den ganzen Dag to weenn.",
                "Kunrad war bald noch stiller as tov\u0153rn,",
                "Sin groten Schritt war j\u00fcmmer swarer gan,",
                "De Backen warn em kr\u0153kelich un infulln,",
                "Dat lange Kinn noch l\u00e4nger as gew\u00f6hnli,",
                "He weer toletz as Schatten anne Wand,",
                "De Rock hung oppe Arms as oppe St\u00f6cker."
            ],
            [
                "Do heet dat mal, de Kruskopp weer dar wedder,",
                "In Sammtrock, g\u00e4nzli as de feinste Herr,",
                "In grauen Hot un mit en golle Uhrk\u0119d,",
                "He weer vun Hamborg oder L\u00fcbeck kam,",
                "In D\u00fcstern \u2013 un mit eens na Kunrad gan;",
                "Dar harrn de halwe Nacht noch Lichten brennt.",
                "De W\u00e4chter harr ok h\u00f6rt, wa se der snacken,",
                "Een g\u00e4nzli lud, un Een harr weent un snuckert.",
                "Sehn harr he nix, de Finstern weern behungn,",
                "Doch seeg he oft en Schatten, de der fecht",
                "Un snack, un denn weer Allens dot un still.",
                "So munkelt dat den annern Dag int D\u00f6rp."
            ],
            [
                "Den dr\u00fctten Morgen kam ik v\u0153r de D\u0153r,",
                "As min Gewohnheit is, noch orri tidi,",
                "Un hal mi ut de Pump en Glas vull Water:",
                "Do kumt der'n Wagen rop vun Peter Kunrad.",
                "Ik sta un pump \u2013 do kumt he j\u00fcs toh\u00f6ch.",
                "V\u0153rto sitt Peter Kunrad mit de Kruskopp",
                "Un merren in sin Fru un Swigermoder",
                "Mit Kisten un mit Kasten un mit Saken.",
                "De Kruskopp un de Moder gr\u00f6t mi frech,",
                "De Fru seet n\u00fcl mit beide Hann' v\u0153r Ogen",
                "Un Kunrad mit de Hot deep int Gesich.",
                "Wa seeg he gottsbedr\u00f6ft un slagen ut!",
                "He heel dat Leid, as fahr he sik na'n Richplatz.",
                "Ik meen, ik seeg de Dod mit Sw\u0119p un Pitsch.",
                "He s\u00e4 keen Wort un trock man kum de Hot.",
                "Ik wuss ni, wat ik seggn un denken schull,",
                "Un stunn noch lang un seeg se achterna,",
                "Bet mi de Fingern vun dat Water frorn."
            ],
            [
                "Ik gung des Morns na Moder Kunradsche,",
                "Un wull \u0119r fragen, wat se mak un d\u0119;",
                "Mi d\u00fcch, ik kunn dat ni mehr ruhig ansehn."
            ],
            [
                "De hink mi al entgegen bi de D\u0153r,",
                "Un wisch sik mit den Platen dat Gesich",
                "Un s\u00e4, as ik \u0119r frag: \u00bbDat Ungl\u00fcckskind!",
                "Och Gott, du lewe Gott, wa schull't wul gan!",
                "Se s\u00fcken hier je bi enanner hin!",
                "Min Peter halt dat St\u00fcck gewiss ni d\u0153r!",
                "De arme Diern! och Gott! se weer ni slech!",
                "Ik heff je \u00fcmmer seggt, dat kunn ni angan,",
                "Se warn dat noch bel\u0119ben un befinn'!",
                "De slechten Minschen! un de Klatscherie!",
                "De arme Diern, se kunn dat je ni utholn!",
                "De Olsche! n\u0119 \u2013 de is an Allens schuld!",
                "Ik heff keen Schuld! gewiss ni, Herr Pastor!\u00ab"
            ],
            [
                "Ik frag \u0119r, wat v\u0153rn Schuld un wat v\u0153r L\u00fcd,",
                "Un wat se meen \u2013 wo Peter Kunrad hin weer?",
                "\u00bbOch Gott, seggt se, de bringt sin Fru na Heid,",
                "De will je mit \u0119r Moder weg na Hamborg,",
                "\u2013 Ik weet ni, wat se opt Theater schall? \u2013",
                "De hett je so v\u0119l kl\u0153nt, bet se't entwei harr!",
                "De dr\u00fcckt min arme S\u0153n dat Hart noch af!\u00ab"
            ],
            [
                "Dat dacht ik ok. Doch hier weer Allns to lat,",
                "Hier weer wul nix to tr\u00f6sten un to h\u00f6lpen."
            ],
            [
                "Am Namiddag keem Peter Kunrad wedder,",
                "Ik seeg em noch, wa he inn Wagen hung,",
                "Ik wuss ni, ob he dot weer oder l\u0119bndi,",
                "He seeg erschreckli, gottsbarmharti ut!",
                "He gr\u00f6t mi ni un s\u00e4 keen starbens Wort,",
                "Un as ik hingung, tuck un muck he nich,",
                "Un weer, as wenn nix los weer, bi de Arbeit.",
                "He seeg mi fast un ruhig inne Ogen,",
                "\u2013 Ik wuss ni, wat ik seggn schull to den Minschen! \u2013",
                "Un weer so bleek, as keem he ut de Eer,",
                "Un as ik anfangn wull un wull em tr\u00f6sten,",
                "Do fat he mi ann Arm un segg: \u00bbHerr Paster,",
                "Se meent dat gut \u2013 doch nu is Allns to lat.\u00ab",
                "Wat schull ik don? Ik seeg, he harr wul recht,",
                "Un dach, de stille Arbeit much em tr\u00f6sten. \u2013"
            ],
            [
                "He ree ok ut to pl\u00f6gen as gew\u00f6hnli,",
                "Doch hung he oppe P\u0119r, as weer he dun,",
                "Un Abends keem he wedder, gung to Bett,",
                "Un leeg man w\u00fccke Dag', so weer he'n Lik,",
                "Un liggt un sl\u00f6ppt hier'n beten \u0153wer hin;",
                "Herr Docter hett den Likensteen wul sehn,",
                "Dar steit sin Nam, un \u00fcnner: Treue Liebe."
            ],
            [
                "Herr Paster wisch en Thran ut beide Ogen;",
                "De Docter segg: Mein Gott, wa is dat m\u0153glich!",
                "Ja, ja! segg do de Vullmach, ganz gewiss,",
                "De Kunrad weer min egen Broders\u0153n."
            ],
            [
                "De Docter seeg verl\u0119gen op na Lotte:",
                "De pal un harr de Ogen inne Sett.",
                "He keem toh\u00f6ch un mak en depen Diener",
                "Un h\u00f6lp de ol Herr Vullmach vunne Bank,",
                "Un s\u00e4 gunnacht, un fat em \u00fcnnern Arm,",
                "Un trock de Ole langs de Strat hendal."
            ],
            [
                "Herr Paster gung mit Lotte rin int Hus,",
                "Doch seeg he noch de Beiden na, un segg:",
                "\u00bbVon allen Erdenwundern ist das gr\u00f6\u00dfte",
                "Ein Menschenherz voll Liebe oder Schmerz.\u00ab"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Matten Has'",
        "text": [
            [
                "L\u00fctt Matten de Has'",
                "De mak sik en Spa\u00df,",
                "He weer bi't Studeern",
                "Dat Danzen to lehrn,",
                "Un danz ganz alleen",
                "Op de achtersten Been."
            ],
            [
                "Keem Reinke de Voss",
                "Un dach: das en Kost!",
                "Un seggt: L\u00fcttje Matten,",
                "So flink oppe Padden?",
                "Un danzst hier alleen",
                "Oppe achtersten Been?"
            ],
            [
                "Kumm, lat uns tosam!",
                "Ik kann as de Dam!",
                "De Krei de sp\u0119lt Fitel,",
                "Denn geit dat canditel,",
                "Denn geit dat mal sch\u00f6n",
                "Op de achtersten Been!"
            ],
            [
                "L\u00fctt Matten gev Pot.",
                "De Voss beet em dot",
                "Un sett sik in Schatten,",
                "Verspis' de l\u00fctt Matten:",
                "De Krei de kreeg een",
                "Vun de achtersten Been."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Aanten int Water",
        "text": [
            [
                "Aanten int Water,",
                "Wat v\u0153rn Gesnater!",
                "Aanten in Dik,",
                "Wat v\u0153rn Musik!"
            ],
            [
                "De Wart is wat heesch: Wat wat wat sch\u00fcll wi \u0119ten?",
                "Murt, inne Murt, inne Grund is dat fett!",
                "H\u00f6ja! de graue fangt lud an to r\u0119den:",
                "Quark un warm Water! un alle ropt mit."
            ],
            [
                "Aanten int Water,",
                "Wat v\u0153rn Gesnater!",
                "Aanten in Dik,",
                "Wat v\u0153rn Musik!"
            ],
            [
                "De R\u00fcnnsteen hentlank all int Tr\u00fcnneln un Snappeln!",
                "Barbeent un plattf\u00f6t, un j\u00fcmmer vergn\u00f6gt!",
                "Hier is de K\u0153kengu\u00df! Beersupp mit Appeln!",
                "Wackeli, gackeli \u2013 s\u00fch, wa se s\u00f6kt!"
            ],
            [
                "Aanten int Water,",
                "Wat v\u0153rn Gesnater!",
                "Aanten in Dik,",
                "Wat v\u0153rn Musik!"
            ],
            [
                "Nu oppen Wall! un nu ropt wi de G\u00fcnner!",
                "Nu kamt se an, un nu gift dat en Snack.",
                "Nu fleegt wi dal un nu dukt wi uns \u00fcnner!",
                "All dat warm Water l\u00f6ppt blank vunne Nack!"
            ],
            [
                "Aanten int Water,",
                "Wat v\u0153rn Gesnater!",
                "Aanten in Dik,",
                "Wat v\u0153rn Musik!"
            ],
            [
                "Wat wat wat w\u00fcllt wi? nu w\u00fcllt wi na'n Misten.",
                "H\u00f6r! se d\u00f6scht Weten! wi krupt d\u0153r de Rill!",
                "Kamt man! man sachden! op T\u00f6ntjen! mit Listen!",
                "N\u00fcckt mit den Kopp, un \u0119t gau, un swigt still!"
            ],
            [
                "Aanten int Water,",
                "Wat v\u0153rn Gesnater!",
                "Aanten int Stroh \u2013",
                "Wat v\u0153rn Halloh!"
            ],
            [
                "Dar kumt de K\u0153ksch! neiht man ut, brukt de Fl\u00fcnken!",
                "Hoch \u0153wern Tun, un koppheister na'n Dik!",
                "Swimm' as de Pocken, un flegen as L\u00fcnken,",
                "Klok as en Minsch \u2013 un so dick! un so dick!"
            ],
            [
                "Aanten int Water,",
                "Wat v\u0153rn Gesnater!",
                "Aanten in Dik,",
                "Wat v\u0153rn Musik!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Spatz",
        "text": [
            [
                "\u00bbL\u00fctt Ebbe, kumm ropper, hier babn na de F\u00f6st,",
                "Krup \u00fcnner, ja kik mal, hier bu't wi en Nest.",
                "Du sittst as Gardrutjen \u0119r Hahn \u00fcnnert Bett,",
                "As en Mus in en Heeddis', wa nett, o wa nett!\u00ab \u2013"
            ],
            [
                "Du Spitzbov, du Gaudeef, man weg, ga man weg!",
                "Weest noch vergangn Jahr? O wa slech, o wa slech!",
                "Wa seet ik un br\u00f6, harr ni Korn oder Kr\u00f6m,",
                "Un Spatz flog to D\u00f6rp, r\u00e4sonneer inne B\u00f6m."
            ],
            [
                "Du Spitzbov! du Gaudeef! \u2013 \u00bbL\u00fctt Ebbe, swig still,",
                "Vuntjahr ward't ganz anners: will mi b\u0119tern \u2013 ik will!",
                "Mi steken de Fettdun \u2013 kumm, kik mal wa sch\u00f6n!",
                "Vuntjahr ward dat anners, schast sehn, schast man sehn!"
            ],
            [
                "De Hadbar kumt bald, wahnt uns dicht \u0153wern Kopp,",
                "Bu't en Hus as en Korf, stellt sik baben derop,",
                "Op een Been, opt anner, de N\u0153s inne Fl\u00fcnk!",
                "Wa klappert he fr\u00fcndli: Gudn Morn, Nawer L\u00fcnk!"
            ],
            [
                "Un denn schint de S\u00fcnn hier lankt Dack rein so blank,",
                "Un denn treckt de Rok hier vunn Sch\u00f6steen hentlank,",
                "Un denn kumt Annstina mit Weten un Kaff:",
                "Tuck, tuck! \u2013 Kikriki! un wi beidn krigt wat af."
            ],
            [
                "Ok heff ik man sehn, hier de Koppel int Gras:",
                "Nawer Anton will Rogg sei'n, dat kumt uns to pass;",
                "Un denn hier de Bom v\u0153r uns Kinner to fleegn,",
                "Un wi merrn dermank, watn Vergn\u00f6gn, watn Vergn\u00f6gn!\u00ab"
            ],
            [
                "Du Spitzbov, lat sehn: dats dat Nest? dats dat Nest?",
                "Mak to, un hal Feddern un Dun, dats dat Best!",
                "Ol Anton sin Pudelm\u00fctz liggt g\u00fcnd achtern Tun:",
                "Pl\u00fcck af, mak man to, lats man bu'n, lats man bu'n!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Rumpelkamer",
        "text": [
            [
                "Du hest wul irgnd en Eck in Hus',",
                "Son Trummelsaal v\u0153r R\u00f6tt un Mus,",
                "En l\u00fctt Karb\u00fc\u00dfel \u00fcnnern Ok",
                "Bi'n Sch\u00f6steen an in Sott un Smok,",
                "Wo W\u0119werknecht un Spinnwipp reedt",
                "Un Dusendbeen sin Eier br\u00f6dt:",
                "De Dodenhamer kloppt in Balken,",
                "Flegengerippen hangt in Galgen.",
                "Dar ligt de Nagels s\u00fcnner K\u00f6pp",
                "Un Arm un Been vun Wihnachtsp\u00f6pp,",
                "Ol Sagen mit utr\u0119ten T\u00e4hn,",
                "Grotvaderst\u00f6hl mit braken Been, \u2013",
                "Genog son d\u00fcstern Rumpelkabn",
                "V\u0153r twei Geschirr un Isenkram,",
                "En Platz, wo Sommerlang keen Gras,",
                "As h\u00f6chstens St\u0119welschimmel wasst;",
                "De ward vun S\u00fcnn noch Maan ni hell,",
                "Ni Katt noch Hund bes\u00f6cht de Stell,",
                "As h\u00f6chstens mal de Murgesell.",
                "Dat is en Platz v\u0153r Jungs un M\u00f6mn,",
                "Dar sitt de ole Tid to dr\u00f6mn,",
                "De k\u00fcnnt de operkl\u00e4rten Herrn",
                "Gottlof! mi doch ni operkl\u00e4rn."
            ],
            [
                "Du fahrst des S\u00fcnnabnds hin to Mark,",
                "Inn Lannweg f\u00fchst du hell de Kark",
                "Un Wag' an Wagen v\u0153r di h\u0119r,",
                "Mit smucke L\u00fcd un sch\u00f6ne P\u0119r,",
                "De H\u00fcs' an beiden Siden hin,",
                "Babn \u0153wern Kopp de hogen Linn',",
                "Un nerrn en L\u0119ben antosehn,",
                "Du denkst, de Heid is wunnersch\u00f6n.",
                "Jawul! v\u0153rn Buern hintosm\u00f6ken",
                "Un Kundn un gude Fr\u00fcnn' bes\u00f6ken!"
            ],
            [
                "De Slachter kumt op halwen W\u0119gen,",
                "De Botterh\u0153ker kumt entgegen,",
                "De M\u00f6ller langt di rasch in Sack,",
                "Un Alle hebbt \u0119r Mund vull Snack,",
                "Geld as dat Heu, en Tung so lich,",
                "Un luter S\u00fcnnschin opt Gesich.",
                "V\u0153r D\u0153r un Infahrt steit de Knecht,",
                "In D\u00f6rnsch de Kaffekann torecht.",
                "De Pip un Kaffe smeckt di gut,",
                "Denn wannert wi tosam herut.",
                "So s\u00fcht de Heid in S\u00fcnnschin ut!"
            ],
            [
                "Breet v\u0153r de sch\u00f6ne \u00d6sterstrat \u2013",
                "T\u00f6f hier mal! ehr wi wider gat.",
                "Dat gift hier so v\u0119l Smucks un Nies,",
                "Man ward dat Markdags kum mal wis.",
                "Allee un J\u00fcmfernstig s\u00fcnd klar,",
                "En Steenbr\u00fcgg leggt se tokum Jahr,",
                "De Pohl ward utd\u00e4mmt un beplant",
                "Mit B\u00fcsch un B\u00f6m un allerhand,",
                "Un Abends brennt der langs den Stig",
                "An jede Pahl en glasern L\u00fcch.",
                "Ja, ja! so ward wi afpoleert,",
                "An alle Ecken operkl\u00e4rt. \u2013"
            ],
            [
                "S\u00fchst du dat Hus hier wat tor\u00fcgg?",
                "Ut Finster kikt en ol Gesich,",
                "Een l\u0153hnt op Kr\u00fccken ut de D\u0153r,",
                "Barfote Junges sp\u0119lt derv\u0153r,",
                "En Griskopp wascht sik bi de Pump,",
                "En Olsche sitt der still un stump:",
                "Dar kumt en R\u0119dner an un fecht,",
                "Keen Minsch versteit em, wat he seggt,",
                "He sparrt de nakten F\u00f6t vuneen,",
                "De B\u00fcxen s\u00fcnd em v\u0119ls to kleen,",
                "He r\u0119dt gewalti to de Annern,",
                "Denn fangt he m\u00e4chti an to wannern."
            ],
            [
                "Wat is dar los? Wats dat v\u0153rn Kram?",
                "Du \u2013 dats uns Heider Rumpelkabn!",
                "De ward vun S\u00fcnn noch Maan ni hell,",
                "Ni Katt noch Hund bes\u00f6cht de Stell,",
                "As h\u00f6chstens mal de Dischergesell;",
                "Dar sitt dat vull vun ole Knaken,",
                "Verstand toschann', dat Hart tobraken,",
                "Dar sitt en Welt so old un krus",
                "Un smoki, as dat ole Hus,",
                "Vull D\u00fcnjens, M\u00e4rken un Geschichten,",
                "Un H\u00f6hnergloben trotz de L\u00fcchten:",
                "Dat sp\u00f6kelt hier noch apenbar,",
                "As domals, do dat opbu't war. \u2013"
            ],
            [
                "Man f\u0119gt sin Hus vun nerrn bet babn:",
                "Wull sch\u0119rt sik um den Rumpelkabn?"
            ],
            [
                "In Jahren kumt dat mal vellicht,",
                "Dat man en St\u00fcck ton V\u0153rschin kriggt:",
                "En Kassen mit en oldmodsch Sl\u00f6tt,",
                "Wormfr\u0119ten Borrn un half verr\u00f6tt:",
                "Dar kikt en Blatt rut mit en Bild,",
                "Swinsleddern Inband, mal verg\u00fcldt,",
                "En Dos' ut Mischen mit en Kopp,",
                "Hollandsche Rimelsch stat darop:",
                "Mynheer mit Kalkpip oppe T\u00fcnn,",
                "En nakten Neger inne S\u00fcnn,",
                "En Schipp mit S\u0119geln wit int Meer,",
                "En Mann mitn Mistfork achterh\u0119r \u2013"
            ],
            [
                "Wat steit de Jung un dr\u00f6mt un fragt!",
                "Ol Nawer snackt ut ole Dag',",
                "Vun Amsterdam, de riken Staten,",
                "Pannkoken \u0119ten vun de Straten,",
                "B\u00f6t' anne H\u00fcs, un Klockenspill \u2013"
            ],
            [
                "De Ole kl\u0153nt, de Jung is still.",
                "\u00bbWidewidewit! dar klingt de Klocken,",
                "Widewidewit! dar danzt de Poppen\u00ab \u2013",
                "He h\u00f6rt dat singn, he h\u00f6rt dat brumm',",
                "Sin Hart fahrt op de See herum. \u2013 \u2013"
            ],
            [
                "Wat hett dat ol Gesich wul sehn!",
                "Nu sitt he op den Eckensteen,",
                "Sin Kopp is blank as Elfenbeen.",
                "So sitt he mit den Stock in Hand",
                "Un teekt Figuren in den Sand,",
                "De glasern Ogen wit umh\u00f6ch,",
                "As wenn he d\u0153r de Wulken seeg."
            ],
            [
                "Wa denkt he an? wa l\u0119vt he van?",
                "Wa hollt he't ut, de blinne Mann?"
            ],
            [
                "O Minschenseel! du Wunnerding!",
                "S\u00fch an! he h\u00f6rt de Klocken kling'",
                "\u00bbWidewidewit!\u00ab ut Nach un Smatten,",
                "\u00bbWidewidewit!\u00ab as Dak un Schatten,",
                "He horkt un lurt, he h\u00f6rt un s\u00fcht:",
                "Sin Hart l\u0119vt vun de ole Tid."
            ],
            [
                "Sin Nawers dot, sin Fr\u00fcnn verswunn',",
                "Bl\u00f6m wasst der, wo sin L\u0153hnstohl stunn.",
                "He harr en Grasbank um sin Eek,",
                "Sin Koppel harr en rode Heck;",
                "Nu stat der H\u00fcs' en ganze Reeg,",
                "De Eek is dal, de Heck is weg,",
                "De S\u00fcnn schint op en anner Welt:",
                "He s\u00fcht sin K\u00f6h int gr\u00f6ne Feld. \u2013"
            ],
            [
                "Baron vun Unruh! vull in Staat,",
                "Kumt nie ahn Hannschen op de Strat,",
                "De sch\u0119vsche Hot opt rechter Ohr,",
                "In linken Arm dat spansche Rohr,",
                "An jede Flicken putzt un b\u00f6rst,",
                "Hett j\u00fcmmer Hosten, j\u00fcmmer D\u00f6rst,",
                "Is gn\u00e4di gegen L\u00fctt un Grot,",
                "Hulds\u0119li v\u0153r en Botterbrot. \u2013"
            ],
            [
                "Klein Jule f\u00f6hrt de beste Dag,",
                "Se sitt un pl\u0153tert, un se lacht!",
                "Dof is se, hett keen T\u00e4hn in Mund,",
                "Doch rode Backen vull un rund.",
                "Se snackt to jede Kind un K\u00fcken,",
                "Wit inne Feern mit Wink un N\u00fccken,",
                "Un mit de B\u00f6m, un mit de Steen,",
                "Un Nachtens mit sik s\u00fclm alleen. \u2013"
            ],
            [
                "Ant Finster kumt vun Rut to Rut,",
                "As s\u00f6ch he sik de beste ut,",
                "En Kopp, un starrt der dot hend\u0153r,",
                "Un tritt tor\u00fcgg un kumt herv\u0153r:",
                "Dat Haar is gris, de Hut is grau,",
                "De Ogen ligt em holl un blau:",
                "So geit he j\u00fcmmer hin un h\u0119r,",
                "As wenn't en Parpentikel weer."
            ],
            [
                "Doch is de S\u00fcnn man \u00fcnnergan",
                "Un hier un dar de Lichten an,",
                "So kumt he ruter lis' und sacht,",
                "En Schattenbild vun Dod un Nacht,",
                "Op leddern Slarren, lank un d\u00fcnn,",
                "Un lurt na alle Ecken hin;",
                "Denn witscht he anne H\u00fcs' hentlank",
                "Un glupt in jeden d\u00fcstern Gank,",
                "Un makt um jeden Minsch en Bagen,",
                "As gung en Gaudeef ut opt Jagen."
            ],
            [
                "Keen Sorg! he halt sik wat to l\u0119sen,",
                "Tutenpapier un ol Avisen. \u2013"
            ],
            [
                "Schleif-Scheeren-schleif is s\u00fclm wat stuf,",
                "Sin Pudelkopp is as en Duv,",
                "Doch redt he gut, \u00bbsch\u00e4rft\u00ab v\u0153r Baron,",
                "Makt Pipend\u00f6pp, un H\u00f6d ut Spon,",
                "Sin Sw\u0119welsticken s\u00fcnd op chemisch,",
                "Garvt Mullwarpsh\u00fcd un R\u00f6tten semisch,",
                "Kann S\u0119ben binn' un Tassen nedn",
                "Un Proppens ut en Buttel tehn.",
                "An ole Theep\u00fctt fat he'n Nipp",
                "Un sett de Musfalln op de Wipp,",
                "He l\u00f6dt un sm\u0119dt, b\u00f6gt \u00d6sch un Haken,",
                "Kann mischen K\u0119den s\u00fclwern maken,",
                "Ol Weddergl\u0153s un Kaffem\u0153ln",
                "De bringt he as en Uhr tum Sp\u0119ln.",
                "Ok kann he Spitz un Pudel sch\u0119rn,",
                "Un junge Hunn' de Anstand lehrn:",
                "Am besten is he doch inn Snack,",
                "Un Meister in de Kautoback. \u2013"
            ],
            [
                "Nu h\u00f6r! wat makt dat Minsch en Qualm!",
                "Dats S\u0119weringsch \u0119rn Morgensalm.",
                "Ok markt man hier aln Dunst un Ton",
                "Nan Immenkorf un Kaffebohn.",
                "Dat bradt un br\u00f6dt un swarmt ok wul,",
                "Doch s\u00fcnd de Nesten j\u00fcmmer vull;",
                "De Welt mag buten gr\u00f6n' un bl\u00f6mn:",
                "Hier sitt en egen Welt to dr\u00f6mn. \u2013"
            ],
            [
                "Persepter Jaaps mit de lange N\u00e4s",
                "B\u00f6rst morgenfr\u00f6h sin blau Ponn\u00e4s',",
                "Un sm\u0119rt de Schoh un wischt de Brill",
                "Un nimt in Arm de Huspostill."
            ],
            [
                "He wahnt anne Weid bi'n Ostenpohl",
                "Un hollt en Sp\u0119l- un Kinnerschol.",
                "He kann kalendern un punkteern",
                "Un weet Bescheed vun Maan un Steern,",
                "Un Likdornplaster, Brand bespr\u0119ken,",
                "Ok kann he gr\u0119si schribn un r\u0119ken.",
                "De Appelh\u0153kersch Stina Koops",
                "De seggt, he's kl\u00f6ker as de Propst."
            ],
            [
                "De Karktid kumt, de sch\u00f6ne Tid,",
                "Wa jede Kind en Engel s\u00fcht,",
                "De Seel sik op nan baben swingt,",
                "De Himmel ut de Klocken klingt."
            ],
            [
                "Persepter nimt sin Bok tofat",
                "Un tritt mit Anstand rut na Strat.",
                "De Karkl\u00fcd kamt em all entgegen,",
                "He wannert langsam siner Wegen.",
                "Doch wenn de Karkenklocken swigt,",
                "So tritt he j\u00fcst hier oppen Stig.",
                "Denn steit Baron un r\u00f6ppt: he kumt!",
                "De ganze Imkorf is verstummt.",
                "Doch h\u00f6rt man baben \u0153wert Dack",
                "En Knirrn un Knarrn un Klacke \u2013 klack,",
                "As sleist du 'n Kannsputt mit en Stock:",
                "Dat 's de ol r\u0119ten Klingerklock."
            ],
            [
                "Lach nich! Wullt du de Welt verstan,",
                "So musst du eernsthaft s\u00f6ken gan.",
                "Se 's apenbar, de S\u00fcnn is hell,",
                "Un doch \u2013 so menni heemli Stell,",
                "Wo Alle lopt un gat un tr\u0119d,",
                "Un nie \u2013 bi hellen Dag' ni seht."
            ],
            [
                "Des Abends drippt man se wul mal",
                "In Maanschin achter in den \u00bbSaal\u00ab.",
                "Baron, in L\u0153hnstohl, hett tracteert;",
                "Se snackt un lacht; de \u00bbDod\u00ab studeert",
                "Avisen, dicht ant Finster l\u0153hnt.",
                "W\u00fcck Frunsl\u00fcd huckt in Eck un kl\u0153nt.",
                "S\u0119weringsche brummt en Grabgesank,",
                "Sleif-Scheeren makt en Uhrk\u0119d blank.",
                "Klein Jule lacht un snackt un r\u0153telt",
                "And\u00e4chti mit den Kaffek\u0119tel."
            ],
            [
                "Dat h\u00f6lpt nix, Julken! ut is ut,",
                "Un weer't en vullen Achndeelsputt."
            ],
            [
                "De meisten s\u00fcnd to Siden r\u00fcckt,",
                "Uns Herr Baron hett gn\u00e4di n\u00fcckt.",
                "Man blot twe Ole sitt noch dar,",
                "Beid krumm un stumm, in s\u00fclwern Haar,",
                "De Een en b\u0119ten bl\u00f6d tor\u00fcgg",
                "Un kikt de Anner na't Gesich.",
                "De \u00d6llste sitt un folt de Hann',",
                "De Anner sitt un s\u00fcht em an:",
                "Dat is Jehannohm un Jehann."
            ],
            [
                "As noch de Tid en anner weer,",
                "Do seten se as Knecht un Herr:",
                "De Een in Kutsch un Chees' so smuck,",
                "De Anner hoch v\u0153ran to Buck.",
                "Dat Schicksal r\u00fcckt un r\u00fcckt so lang:",
                "Nu sitt se op des\u00fclwe Bank.",
                "Wenn dat se noch mal deper sett,",
                "So ligt se beid int swarte Bett;",
                "Dar kriggt dat Ungl\u00fcck Ruh un Fr\u0119d,",
                "Un \u00c6wermoth des\u00fclwe St\u0119d."
            ],
            [
                "Jehannohm fangt to snacken an:",
                "Wa lang ist nu al h\u0119r, Jehann?",
                "Mi d\u00fcch, as wenn dat g\u00fcstern weer,",
                "Weest noch? min lusti Finsterbeer!",
                "Ik harr mi j\u00fcst min Spiker bu't,",
                "Wat drunken J\u00fcm en Kaffe ut!"
            ],
            [
                "\u00bbJawul, Jehannohm! dats ok wahr!",
                "Dat ward, to Hauaarn, f\u00f6ffdig Jahr.",
                "De Kaffe weer noch ganz wat Nies,",
                "Wi drunken ok bi Ammerwis'.",
                "Greet Unhold kenn em nich to kaken,",
                "Se wull noch eerst en Bohnsupp maken.",
                "Wa war se dull! wa hebbt wi lacht!",
                "Dat weer so warm de ganze Nacht!",
                "De D\u0153r stunn op vun Gaarn nan Saal,",
                "Ohm gung der buten op un dal,",
                "Un steek He mal de Kopp in D\u0153r,",
                "So s\u00e4 He: Junges, w\u00fcllt j\u00fcm mehr?\u00ab"
            ],
            [
                "Jehannohm sitt un folt de Hann',",
                "Jehann is still un s\u00fcht em an,",
                "Denn fangt Jehannohm wedder an:",
                "Ni wahr, Jehann? Wer harr dat dacht?",
                "Dat kann doch kam as Dod un Nacht!",
                "Min Vater s\u00e4 al, Gl\u00fcck un Noth",
                "De harrn \u0119r Stunn' as Ebb un Floth.",
                "Nu blitzt de Strand, nu schint de S\u00fcnn,",
                "Nu geit de See dar\u0153wer hin.",
                "De Waggen br\u0119kt d\u0153r Dik un Land,",
                "Denn sp\u0119lt de Kinner op den Strand. \u2013"
            ],
            [
                "Wi wahn bi B\u00fcsen dicht ant Haff,",
                "Um Hus un Wurth en brede Graff,",
                "En Br\u00fcgg na Strat, nan Dik en Steg,",
                "Denn seegn wi \u0153wer de Watten weg;",
                "Dar kunn ik ganze Namdags stan",
                "Un seeg dat kamn un seeg dat gan:",
                "Nu sch\u00fcmn de Waggen grau un gr\u00f6n,",
                "Nu weert en D\u0119l so dr\u00f6g un sch\u00f6n.",
                "Un weeg der'n S\u0119gel stolt un hell,",
                "So dr\u00f6m ik mit vun Well to Well;",
                "Un leeg de Strand der still un witt,",
                "So seet un s\u00fcnn un dr\u00f6m ik mit.",
                "Denn sp\u0119ln de M\u00f6wen op den Slick,",
                "Denn gungn de Schap ann Butendik,",
                "Denn seeg de Scheper as en Pahl",
                "Mit Hund un Stock vun Dik hendal."
            ],
            [
                "De Fischer wahn der \u0119ben hin,",
                "He harr de Netten inne S\u00fcnn.",
                "He gung na Heid mit Kraut un Stint,",
                "De Netten flick sin Broderkind.",
                "De hollt \u0119r Arbeit op den Schot,",
                "De driggt ni Str\u00fcmp, de driggt ni Hot,",
                "Dat gr\u00f6ne Gras dat is \u0119r Stohl,",
                "De swarten Lucken s\u00fcnd \u0119r Shawl,",
                "So seet se ganze Sommerdag'",
                "Un flick un st\u00fcck un triller sach.",
                "Ok flech se K\u00f6rv ut Weed un Sp\u00f6n,",
                "Weer j\u00fcmmer schu v\u0153r sik alleen.",
                "Keem unversehns en Minsch \u0119r neeg,",
                "So schot se as en Lamm to h\u00f6ch,",
                "\u2013 Flink weer se, as en j\u00e4hri Fal \u2013",
                "Un flog vun Dik to Hus hendal.",
                "Doch seeg ik \u0119r mit\u00fcnner sitten",
                "An sch\u00f6ne Abends still to kn\u00fctten,",
                "Wenn't Water as en Spegel weer",
                "Un S\u0119gels trocken \u0153wert Meer:",
                "Denn streek se sik dat Haar tor\u00fcgg",
                "Un heel de Fingern babnt Gesich,",
                "As wull se mit in Schipp un Boot",
                "\u00c6wer den Spegel, \u0153wer de Floth,",
                "Un mit de S\u00fcnn, de \u00fcnnergung,",
                "Un mit de Swan, de lisen sung.",
                "Denn kunn ik sachen neger gan,",
                "Denn heff ik \u00f6fter bi \u0119r stan,",
                "Un seeg de Ogen deep un klar",
                "Un swarter, as dat swarte Haar,",
                "Doch starr, as wenn se dr\u00f6m un sleep",
                "Oder sik wegdach inne Sch\u0119p.",
                "Doch s\u00e4 ik noch so sach: Gunabnd,",
                "So fahr se mit en Schreck tosam,",
                "So schu, as harr se wat versch\u00fcllt,",
                "Un seeg mi an, as weer se wild;",
                "Doch wuss se bald, ik meen't ni slecht,",
                "Un funn sik na un na torecht.",
                "Seggn d\u0119 se nix, as wenn ik frog,",
                "Doch ik weer junk, wi weert genog,",
                "Ik wull man snacken un \u0119r h\u00f6rn.",
                "Se harr en Stimm, dat b\u0119v, dat klung",
                "Mi j\u00fcmmerlos, as wenn se sung.",
                "Dat weer ni lud, dat weer ni klar,",
                "Ik weet ni \u2013 rein so sunnerbar \u2013 \u2013",
                "Ik dr\u00f6m noch \u00f6fters, wa se s\u00e4",
                "Op eenmal: Nu Jehann ade! \u2013",
                "Ik fahr tosam, as weert en Klang \u2013",
                "Denn sw\u0119v se al de Dik hentlank,",
                "Un glitsch hendal so lis' un licht,",
                "As wenn en Duv to Nesten fl\u00fcggt.",
                "Ik seeg \u0119r na un s\u00e4 Ade \u2013",
                "Denn seeg ik wedder op de See,",
                "Mi d\u00fcch, de Wellen, oder de Swan",
                "S\u00e4n Ade, ade! Jehann ..."
            ],
            [
                "De Ole snackt wul wat in Drom",
                "As Abnds en S\u00fclwerpappelbom:",
                "De Bl\u0153der b\u0119wert op un dal,",
                "Dat pisselt dann un wann enmal,",
                "Denn kumt der mal en Tog un Luft,",
                "Denn kl\u0153nt he wat vun V\u0153rjahrsduft."
            ],
            [
                "Ik weer ni truri, wenn se ging;",
                "Dat weer je so \u2013 wer kunn dat dwing'?",
                "Dat Water harr je ok sin Will",
                "Un keem un gung un blenker still,",
                "Un Dag un Nacht de gungn \u0119r Gank",
                "Un Storm un Larm un Swangesank,",
                "Un Wintersnee un V\u0153rjahrss\u00fcnn",
                "De trocken as de Waggen hin.",
                "Wer wull se st\u00fcern, wenn se keemn?",
                "Un holen, wenn se Afscheed neemn?",
                "Dat weer je binn' so still un warm,",
                "Wenn't buten snie un storm un larm;",
                "Dat weer noch sch\u00f6ner buten v\u0153r,",
                "Wenn Summer leeg op Strand un Meer."
            ],
            [
                "Ik s\u00f6ch \u0119r nie, un drop \u0119r doch,",
                "Ik dach an nix un harr genog,",
                "Ik seeg man, wa se gr\u00f6ter war,",
                "Wa fin un bleek, mit swarte Haar.",
                "Wa arm \u2013 dat leet ik mi ni dr\u00f6m',",
                "Ik broch \u0119r nix as Str\u00fc\u00df un Bl\u00f6m'. \u2013",
                "\u0118r Ohm de sprok tobraken Platt,",
                "Seeg d\u00fcster ut un brun un swatt,",
                "En groten Mann, ok so v\u0153r sik.",
                "He stunn mit\u00fcnner op den Dik,",
                "Weer in Gedanken ganz verdeep,",
                "Un starr in See na B\u00f6t un Sch\u0119p."
            ],
            [
                "Wer harr dat dacht? \u2013 In Harst al lat \u2013",
                "De Bl\u0153der welken oppe Strat,",
                "De Appeln weern al ut den Garn,",
                "Wi harrn dat hild de Bohn' to aarn,",
                "De Spinnwipp glinstern mank de Stoppeln,",
                "De Ossen br\u00fcllen vun de Koppeln,",
                "Dat weer so still, man kunn se h\u00f6rn",
                "Noch lisen ut de widste Feern;",
                "De Wagens kl\u0153tern langs den Weg,",
                "Un Stuff un N\u0119wel steeg to h\u00f6ch."
            ],
            [
                "Ik fohr uns letzte Sl\u0119pen rop,",
                "De Knechten legen m\u00f6d derop,",
                "Se snacken lis', as man wul deit,",
                "Wenn wedder'n Summer slapen geit;",
                "Doch h\u00f6r ik't All, ik fohr man sach,",
                "Ik weer wat swar de hele Dag,",
                "Mi keem dat Feld so lerri v\u0153r,",
                "Ok dur mi't um de m\u00f6den P\u0119r ..."
            ],
            [
                "N\u00f6s keemn wi na de Dik hentlank:",
                "Do leeg de See der spegelblank.",
                "Wa mennimal harr ik \u0119r sehn,",
                "Doch d\u00fccht mi, nie so wunnersch\u00f6n,",
                "So s\u00fclwerglatt, so blau un blid,",
                "So as de H\u0119ben deep un wit!"
            ],
            [
                "En S\u0119gel blenker as en Mew,",
                "De langsam achtern Queller sw\u0119v.",
                "Sunst weer dat All so still un dot,",
                "As sleep de Eer mitsams de Floth.",
                "Sogar de Knechts \u0119r Snack verstumm,",
                "As gung dat Swigen l\u0119bndig um."
            ],
            [
                "Am Ende seggt der Een: \u00bbDar s\u00fch!",
                "Nu sett he endli S\u0119gel bi.",
                "Dar buten is noch Osten-K\u00f6hln,",
                "De schall der bald heruter w\u00f6hln.",
                "Se seggt, dat is en grote Kaar.",
                "Wa kann't doch gan! wa sunnerbar!",
                "Ik ree hier j\u00fcs vunmiddag dal,",
                "Do keem dat Boot an, wat se hal.",
                "Wi meenn je dat't Zigeuners weern,",
                "Am Ende s\u00fcnd't doch feine Herrn.",
                "Dat munkel ok wul dann un wann,",
                "Doch wer se kenn, wer l\u00f6v deran?",
                "Genog, ik seeg dat Boot der st\u00fcrn,",
                "Un do de Fischer un de Diern.",
                "He harr je wul aln Teken sehn,",
                "Se legen beide op de Kneen,",
                "Ik l\u00f6v se ween, he leeg un b\u0119,",
                "Doch kunn'k ni ruth\u00f6rn, wat he s\u00e4,",
                "Mi d\u00fcch, keen D\u00fctsch \u2013 do l\u0119n se an,",
                "Un ruter sprung en groten Mann,",
                "Heel fein in Rock, vun Hut un Haar",
                "J\u00fcs as de Fischer, ganz un gar,",
                "Se s\u00e4n, sin Broder \u2013 dat's wul so \u2013",
                "De sprung int Flegen op se to,",
                "Un harr se fat in jeder Arm",
                "Un ween, dat much en Steen erbarm'.",
                "Denn gungn se, as se gungn un stunn'",
                "Un weern int Boot un weern verswunn'.\u00ab"
            ],
            [
                "De Ole mag wul wedder dr\u00f6m,",
                "De Anner sitt in Ruh to t\u00f6bn,",
                "He hett de Sak wul \u00f6fters h\u00f6rt",
                "Un weet al, wa se wider f\u00f6hrt."
            ],
            [
                "Wa ik to Hus keem, weet'k ni mehr.",
                "Mi d\u00fccht, wi s\u0119geln \u0153wert Meer.",
                "Ik stunn un harr \u0119r bi de Hand,",
                "Do keemn wi in en herrli Land,",
                "De See de leeg der spegelblank,",
                "Dat Gras dat gr\u00f6n ann Strand hentlank,",
                "De B\u00f6m de wussen himmelhoch,",
                "Ok weern der Bl\u0153d un Bl\u00f6m genog,",
                "Dat weer so fremd un doch so blid,",
                "As man wul op de Biller s\u00fcht."
            ],
            [
                "Denn frag ik \u0119r un seeg \u0119r an:",
                "Seggst du wul nu: Ade Jehann?",
                "Denn sch\u00fcttel se de swarten Haar,",
                "Doch weer se stumm un sunnerbar,",
                "Un schul de Ogen mit de Hand",
                "Un starr her\u0153wer \u0153wern Strand,",
                "Ik ok, in vuller Angst un Weh,",
                "Un seeg en S\u0119gel inne See,",
                "Un denn en Placken, denn en Boot,",
                "Un denn en Fremden, fein un grot,",
                "In Rock mit gn\u0119terswarte Haar",
                "Un as de Fischer ganz un gar.",
                "De neem \u0119r fat, mi war so weh,",
                "Denn s\u00e4 se: Nu Jehann, ade! \u2013 \u2013"
            ],
            [
                "Am Ende keem ik to Besinn',",
                "Do schin de Snee int Finster rin.",
                "Se s\u00e4n, dat weer se wunnerbar,",
                "Dat ik noch l\u0119v un b\u0119ter war. \u2013 \u2013"
            ],
            [
                "Denn\u00f6\u00dfen gung ik in de Welt,",
                "Un kreeg min Deel an Gut un Geld,",
                "Un kreeg min Deel an Freid un Leid \u2013",
                "Un as dat keem, so drog ik't beid;",
                "Denn j\u00fcmmer weer mi so to Sinn',",
                "As weer keen rechten Smack derin,",
                "Denn j\u00fcmmer weer mi so to Moth,",
                "As keem un gung dat, as de Floth ..."
            ],
            [
                "He swiggt un n\u00fclt de Kopp in Hand \u2013",
                "He dr\u00f6mt wul noch mal vun de Strand ...",
                "So fl\u00fcggt de Seel d\u0153r Nacht un Smatten",
                "Un finnt \u0119r Stell mit Rau un Schatten."
            ],
            [
                "H\u00f6, h\u00f6! de Annern ward noch lud!",
                "Schleif-Scheeren putzt wul'n D\u00fcnjen ut!",
                "He hett son Art to \u00bbS\u0119geldr\u00fccken\u00ab,",
                "Dat Alle lacht as schulln se sticken.",
                "Denn ward de \u00bbDod\u00ab dat gar to dull,",
                "He h\u0119vt de Hann' vun Zeitungs vull,",
                "\u2013 Wul meist en Halfstig Jahr to old \u2013",
                "He h\u0119vt de Hann', un hett se fold,",
                "Un seggt: Wa m\u0153gt Ji so vertelln!",
                "Antwerpen brennt de Citadelln!",
                "In Frankrik is dat Solt so d\u00fcr!",
                "De ganze S\u00fcden steit in F\u00fcr!",
                "Dom Michel hett Dom Carl besieg!",
                "Dat durt ni lang, so hebbt wi Krieg!"
            ],
            [
                "So str\u0119vt he rut mit grote Schritt.",
                "Ok v\u0153r de Annern ward dat Tid.",
                "Doch S\u0119weringsche singt noch lang",
                "En Pestilenz- un Kriegsgesang."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Kedenrim",
        "text": [
            [
                "Nu h\u00f6rt ihr lieben Leute,",
                "Gestern ist nicht heute,",
                "Heut ist nicht morgen,",
                "Dat K\u00fcnfti is verborgen,",
                "Verborgen is dat K\u00fcnfti,",
                "Denken is vern\u00fcnfti,",
                "Vern\u00fcnfti is dat Denken,",
                "En K\u0119d hett \u0119r Lenken,",
                "\u0118r Lenken hett de K\u0119d,",
                "\u0118r Haken hett de R\u0119d,",
                "De R\u0119d hett \u0119r Haken,",
                "De Win wasst an Staken,",
                "An Staken wasst de Win,",
                "Un de Kraft sitt derin,",
                "Binn sitt de Kraft,",
                "Un in Hart sitt de Macht,",
                "Un in Hart sitt de Moth,",
                "Un dat Letzte is de Dod;",
                "Doch alle Enn' un Anfang is bi Gott."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Priameln",
        "text": [
            [
                "De Knecht un de Magd,",
                "De Schriwer un de Vagt,",
                "De Brenner un Brur",
                "Holt tosam vun Natur."
            ],
            [
                "En Anstriker un en Maler,",
                "En Preu\u00dfen un en Daler,",
                "En Bartsch\u0119r un en Putzb\u00fctel,",
                "En Opsnider un en Windb\u00fctel,",
                "En Sl\u00f6pendriwer un en Sleef,",
                "En Spitzbov un en Deef,",
                "Aptheker un en Plasterkaker,",
                "En Koppschoster un en Hotmaker,",
                "En Tapperduv un en Pr\u00fcker,",
                "En N\u0153s un en R\u00fcker,",
                "En Egg un en Ei:",
                "Dat is twee un twee enerlei."
            ],
            [
                "Smucke Diern un niet Kleed,",
                "Helle Stimm un nett Leed,",
                "V\u0119l D\u00f6rst un gut Drinken,",
                "Gr\u00f6ne Arfen un rogen Schinken,",
                "Grawen Klutz un glatten Kil,",
                "Hart Holt un scharp Bil,",
                "Raschen Smid un gl\u00f6ni Isen,",
                "B\u00f6sen Krieg un gut Avisen,",
                "Ole Juden un l\u00fctten Kram:",
                "Dat pa\u00dft twee bi twee gut tosam."
            ],
            [
                "En Klock de ni geit,",
                "En Putt de ni steit,",
                "En Daler de ni gellt,",
                "En Hund de ni bellt,",
                "En Diern de ni f\u0119gt,",
                "En H\u0119hn de ni leggt,",
                "En Katt de ni mus't:",
                "De letts du b\u0119ter buten Hus'."
            ],
            [
                "Ged\u00fcrli Herr un ehrli Knecht,",
                "En Zeitung de de Wahrheit seggt,",
                "En junge Docter de en Christ,",
                "Ol J\u00fcmfer de ni wranti is,",
                "Avcaten de an Warkdag' b\u0119dt,",
                "En Prester de man S\u00fcnndags r\u0119dt,",
                "Twee Festdag' un keen \u00c6werdru\u00df,",
                "V\u0119l Fr\u00fcndschop un keen Larm int Hus,",
                "Keen falschen Sch\u00fcllink mank sin Geld,",
                "Keen branntig Ahr int Wetenfeld,",
                "Un keen Kant\u00fcffel mit en Muk,",
                "Keen Unfall un en Kellerluk,",
                "Fri Wort un gar keen blauen Dunst,",
                "De rechte Moth un echte Kunst,",
                "Rum Hart, klar Og un sunn Verstand:",
                "Dat Krut is rar in jede Land."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "En Exempel vun Bispill",
        "text": [
            [
                "De Mann de wull liggn,",
                "De Kater wull singn.",
                "Do neem he den Kater",
                "Un smeet em int Water:",
                "Ik will di doch wisen",
                "Wull Herr in min H\u00fcsen!",
                "Do legg he sik dal",
                "Un sleep as en Pahl.",
                "Do keemn se ganz lisen",
                "In Sch\u00fcn un in H\u00fcsen",
                "Un pipen so lise",
                "Un gnappern de M\u00fcse,",
                "Un gnippen un gnappen",
                "Un slicken un slappen",
                "Op B\u00f6r' un in Schappen",
                "Vun Sch\u00fcttel un Teller,",
                "To B\u0153n un in Keller.",
                "Se eten sin Speck,",
                "Toreten sin S\u00e4ck,",
                "Se eten sin Metten",
                "Un keemn in sin Betten:",
                "Dar beten de \u00c6s",
                "Den Mann inne N\u0153s!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Bu\u00dfemann",
        "text": [
            [
                "De ol Peter Kruse",
                "De hett en Karbuse,",
                "De hett en Karb\u00fc\u00dfel,",
                "Dar sitt he in Dr\u00fc\u00dfel,",
                "Dar sitt he un slummert,",
                "De Abend de schummert;",
                "Denn huelt de Wind,",
                "Denn tuelt dat Kind,",
                "Denn ward Peter Kruse",
                "Asn Muse geswind!"
            ],
            [
                "De ol Peter Kruse",
                "De hett en Karduse,",
                "Dar hett he en Pack in",
                "Vun Petum Toback in.",
                "He stoppt sik en Br\u0153sel,",
                "He pafft in sin K\u0153sel,",
                "He sitt to karm\u00fc\u00dfeln,",
                "He l\u0153hnt sik to dr\u00fc\u00dfeln:",
                "Doch h\u00f6rt he den Wind",
                "Un r\u00f6hrt sik dat Kind,",
                "So kumt Peter Kruse",
                "In Suse geswind!"
            ],
            [
                "De ol Peter Kruse",
                "De hett en Kapuze,",
                "Is rug as en Pudel,",
                "Is spitz as en Buddel,",
                "Un weihet de Wind",
                "Un schreiet dat Kind,",
                "So kumt Peter Kruse",
                "Utn Huse geswind!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "1. De J\u00e4ger",
        "text": [
            [
                "En J\u00e4ger gung to jagen ut,",
                "He gung int gr\u00f6ne Holt;",
                "En Blomstru\u00df harr he an sin Hot,",
                "En Fingerrink vun Gold."
            ],
            [
                "Int Hus so grot, int Hus so stolt",
                "Dar wahn en Dam so fin,",
                "Se steek den Rink em an de Hand:",
                "\u00bbNu b\u00fcst un bl\u00fcfst du min!\u00ab"
            ],
            [
                "He gung un schot de Hasen dot,",
                "He schot dat wille Reh.",
                "Wat funn he dar int gr\u00f6ne Holt?",
                "En M\u00e4den oppe Knee."
            ],
            [
                "De roden Eerdbein pl\u00fcck se af,",
                "De gr\u00f6n de leet se stan.",
                "\u00bbKumm mit, kumm mit ut gr\u00f6ne Holt!",
                "Min Jagen heff ik dan!"
            ],
            [
                "Wat sch\u0119r ik mi um Hus un Feld",
                "Un Gold un Geld derbi!",
                "De Leev is Allens op de Welt,",
                "Un de is blot bi di! \u00ab"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "2. De Lotsendochder",
        "text": [
            [
                "Se kunn de Nacht ni slapen,",
                "De See de gung so swar un lud,",
                "De ganze Nacht ni slapen:",
                "He weer to fischen ut."
            ],
            [
                "\u00bbMin Vader lat uns rojen,",
                "De See de geit so lud un swar,",
                "Min Vader lat uns rojen,",
                "De Fischers stat Gefahr.\u00ab \u2013"
            ],
            [
                "De Morgen grau int Osten,",
                "De See de gung so hoch, so holl;",
                "Wat drev dar rop vunt Osten?",
                "Dar drev en kentert Joll."
            ],
            [
                "\u00bbIk heff vunnacht ni slapen,",
                "Min Vader, wenn': ik b\u00fcn so slecht,",
                "Un reckt wi noch ant \u00d6wer,",
                "So makt min Bett torecht.\u00ab"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "3. Schippers Brut",
        "text": [
            [
                "Kumm mit, dat graut int Osten,",
                "Kumm mit, un mak doch to!",
                "\u00bbIk kann ni gan, ik kann ni stan,",
                "Min Hart dat kloppt mi so!\u00ab"
            ],
            [
                "Ik dr\u0119g di oppen Armen,",
                "Ik dr\u0119g di bet ant Boot!",
                "\u00bbWat schall min arme Moder seggn,",
                "De weent un schriggt sik dot!\u00ab"
            ],
            [
                "Din Moder ward sik tr\u00f6sten,",
                "Din Vader is to hart!",
                "Ik will din Vader un Moder w\u0119n,",
                "Bet he mal anners ward."
            ],
            [
                "\u00bbIk kann ni vun di laten,",
                "Keen Annern b\u00fcn ik gut!\u00ab",
                "So dr\u0119g ik di op beide Hann'",
                "Bet ut de Welt herut!"
            ],
            [
                "Ik heff min Boot int Water,",
                "Ik heff min Schipp in See,",
                "Ik heff min Leefste in min Arm:",
                "Min Vaderland, ade!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "4. Twee Leefsten",
        "text": [
            [
                "Wat kloppt dar an min Finsterschiv,",
                "Wat kloppt dar anne Rut?",
                "\u00bbNu mak mal op, du Leefste min,",
                "Un kik mal \u0119ben ut!\u00ab"
            ],
            [
                "Och n\u0119, och n\u0119, dat do ik ni,",
                "Dar weiht son kolen Wind.",
                "\u00bbMak du man op en Ogenblick,",
                "Du b\u00fcst min hartleef Kind.\u00ab"
            ],
            [
                "\u00bbMak du man op un lat mi in,",
                "Man op en Ogenblick!\u00ab",
                "Och n\u0119, min Vader host un wakt,",
                "Min Moder h\u00f6rt uns glik."
            ],
            [
                "\u00bbSo treck di an un kumm mal rut",
                "Un kumm mal na den Garn!\u00ab",
                "Och n\u0119, ik heff en Annern leef,",
                "So leef al v\u0119le Jahrn!"
            ],
            [
                "\u00bbUn hest du lang en Annern leef,",
                "Den slog ik \u0119ben dot,",
                "Denn ga man achtern Karkhof lank,",
                "Dar liggt he in sin Blot!\u00ab"
            ],
            [
                "Un as se achtern Karkhof keem,",
                "Do l\u0119v he al ni mehr.",
                "\u00bbOch Vader, grav uns Beid en Kul",
                "Hier inne kole Eer!\u00ab \u2013"
            ],
            [
                "Dar is en Graff int gr\u00f6ne Gras,",
                "\u2013 De Rosen bl\u00f6mt so roth, \u2013",
                "Dar liggt twee Leefsten bi enann'",
                "Truleef bet in den Dod."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "5. Bi Norderwold",
        "text": [
            [
                "Dat weer en lusti Burgelagg,",
                "Dat Junkvolk danz de hele Nacht."
            ],
            [
                "De sch\u00f6nste Diern un de der danz,",
                "Dat weer de bleke mit den Kranz."
            ],
            [
                "De Schipper hett de krusen Haar,",
                "Dat weer vunnacht dat sch\u00f6nste Paar."
            ],
            [
                "\u00bbNu segg mi Hans, un is di't mit?",
                "Din Swester ward so bleek un hitt."
            ],
            [
                "Nu segg mi Hans, un s\u00fchst du wul?",
                "He danzt mit \u0119r, as weer he dull! \u2013"
            ],
            [
                "Min hartleef Swester, seh doch mal,",
                "Din lange Haar fallt los hendal!"
            ],
            [
                "Ut Haar dar fallt di los' de Kranz,",
                "Du b\u00fcst so hitt un bleek vunn Danz.\u00ab \u2013"
            ],
            [
                "Un as se gungn de lange Strat,",
                "Wer keem in D\u00fcstern achterna?"
            ],
            [
                "Un as se gungn de enge Weg,",
                "Wer keek to Siden \u0153wert Steg?"
            ],
            [
                "Un as se gungn int d\u00fcstre Holt:",
                "Do full en Schuss bi'n Norderwold."
            ],
            [
                "\u00bbOch Broder, nu is grote Noth,",
                "Wulf J\u00e4ger sch\u00fctt den Schipper dot!\u00ab"
            ],
            [
                "Se keemn bet an dat Steg tor\u00fcgg,",
                "Dar leeg de Schipper opt Gesich."
            ],
            [
                "\u00bbVerg\u0119v di Gott, wat hest du dan?\u00ab",
                "\u00bbIk heff de kruse Schipper slan."
            ],
            [
                "Dat Gott in Himmel mi verg\u0119v!",
                "Ik harr din Swester all to leef!\u00ab"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "6. De Steen bi Schalkholt",
        "text": [
            [
                "Bi Schalkholt oppe Heiloh",
                "Dar liggt en groten Steen,",
                "Dar steit en Schrift op schr\u0119ben,",
                "Is nu man kum to sehn."
            ],
            [
                "Bi Schalkholt oppe Heiloh",
                "Dar liggt en Steen so grot,",
                "Dar slog v\u0153r v\u0119le Jahren",
                "En Broder sin Broder dot."
            ],
            [
                "Dar weer en rike Burdiern,",
                "De harrn se beid so leef,",
                "Dat weer int ganze Kaspel wul",
                "De smuckste de dat gev."
            ],
            [
                "\u00bbSegg Broder an, wat feilt di?",
                "Du s\u00fchst so truri ut:",
                "To morgen s\u00f6k din beste Staat,",
                "Denn kam ik mit de Brut.\u00ab"
            ],
            [
                "\u00bbTo morgen heff ik gar keen Tid,",
                "Denn mutt ik op de Heid,",
                "Sunst fritt de b\u00f6se Wulf min Schap,",
                "Dat beste inne Weid.\u00ab \u2013"
            ],
            [
                "Bi Schalkholt oppe Heiloh",
                "Dar liggt de Steen so grot,",
                "Dar schot he S\u00fcnndagsmorgens",
                "Sin egen Broder dot."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "7. Dat kahle Graff",
        "text": [
            [
                "Oppen Karkhof \u00fcnnern Lindenbom",
                "Dar slapt twee Leefsten un dr\u00f6mt en Drom."
            ],
            [
                "Se slapt un dr\u00f6mt de lange lange Nacht,",
                "Un lurt un lurt op den j\u00fcngsten Dag. \u2013"
            ],
            [
                "De Vader s\u00e4: min Dochter is rik,",
                "En K\u0153thnerss\u0153n de is \u0119r ni lik."
            ],
            [
                "De Moder s\u00e4: min Dochter is fin,",
                "De Vullmacht sin S\u0153n de mag \u0119r li'n."
            ],
            [
                "Se s\u00e4: ade min Leev, min L\u0119bn,",
                "Min Vader hett mi en Annern g\u0119bn!"
            ],
            [
                "\u00bbDat lid ik nu un nimmermehr,",
                "Ehr liggt wi beid inne kole Eer!\u00ab"
            ],
            [
                "Dar weer keen H\u00f6lp, dar weer keen Rath,",
                "Do d\u0119n se beid de schrecklige Dad."
            ],
            [
                "Un weer keen Rath oder H\u00f6lp ni mehr,",
                "So lat se slapen inne kole Eer."
            ],
            [
                "So lat se t\u00f6ben ton j\u00fcngsten Dag,",
                "Ob Gott se tosam opwaken mag. \u2013"
            ],
            [
                "Dar weiht inne Nacht en Wind ut Nord,",
                "Dar is keen rode Blom, se s\u00fcnd all versort."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "1. Ol B\u00fcsum",
        "text": [
            [
                "Ol B\u00fcsen liggt int wille Haff,",
                "De Floth de keem un w\u00f6hl en Graff."
            ],
            [
                "De Floth de keem un sp\u00f6l un sp\u00f6l,",
                "Bet se de Insel \u00fcnner w\u00f6hl."
            ],
            [
                "Dar blev keen Steen, dar blev keen Pahl,",
                "Dat Water sch\u0153l dat all hendal."
            ],
            [
                "Dar weer keen Beest, dar weer keen Hund,",
                "De liggt nu all in depen Grund."
            ],
            [
                "Un Allens, wat der l\u0119v un lach,",
                "Dat deck de See mit depe Nach."
            ],
            [
                "Mit\u00fcnner in de holle Ebb",
                "So s\u00fcht man vunne H\u00fcs' de K\u00f6pp."
            ],
            [
                "Denn dukt de Thorn herut ut Sand,",
                "As weert en Finger vun en Hand."
            ],
            [
                "Denn h\u00f6rt man sach de Klocken klingn,",
                "Denn h\u00f6rt man sach de Kanter singn,"
            ],
            [
                "Denn geit dat lisen d\u0153r de Luft:",
                "\u00bbBegrabt den Leib in seine Gruft.\u00ab"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "2. Herr Jehannis",
        "text": [
            [
                "To Lunden v\u0153r de Rathhusd\u0153r",
                "Geit Herr Jehannis hin un h\u0119r."
            ],
            [
                "He geit hendal, he geit herop:",
                "Kumt Keen un makt de D\u0153r em op."
            ],
            [
                "He geit wul op, he geit wul dal:",
                "Kumt Keen, de em herinner hal."
            ],
            [
                "Do stiggt de Hitt em inne Kopp",
                "Un iwri geit he dal un op."
            ],
            [
                "\u00bbUn sta ik denn v\u0153r Rech un Rath",
                "As arme S\u00fcnner oppe Strat?"
            ],
            [
                "Un heff ik feilt v\u0153r Volk un Land,",
                "Verlang ik Rech na Rang un Stand!"
            ],
            [
                "Verlang ik Rech na Stand un Ehr,",
                "Un wenn't bi Dod un D\u00f6wel weer!\u00ab"
            ],
            [
                "V\u0153r Iwer gnisch he mit de T\u00e4hn,",
                "Un pett en Hoofis inne Steen."
            ],
            [
                "Do geit de D\u0153r, he rin in Wuth,",
                "In Ognblick st\u00f6rtt he wedder rut"
            ],
            [
                "Un smitt sik inne Hast in Wagn",
                "Un lett den Kutscher v\u0153rwarts jagn."
            ],
            [
                "Wer kennt den Kutscher oppen Buck?",
                "He hett den Hot in Ogen tuck."
            ],
            [
                "Veer Hingsten swart ahn Prick un Prack:",
                "Wa fleegt de Mahnhaar umme Nack!"
            ],
            [
                "Wa fl\u00fcggt dat F\u00fcr ut Ogn un Steen!",
                "Wa fl\u00fcggt de Damp um N\u0153s un Been!"
            ],
            [
                "Wohin? wohin? segg jo ni na!",
                "De Marschl\u00fcd stat un seht em na."
            ],
            [
                "Dat geit na B\u00fcsum \u0153wern Dik,",
                "Dat geit na B\u00fcsum d\u0153r den Slick."
            ],
            [
                "Do wis' de Kutscher mit de Sw\u0119p,",
                "Do teek Jehannis na de Deep."
            ],
            [
                "Do jagn se langs den widen Strand,",
                "Nix blev der, as en Spor int Sand,"
            ],
            [
                "Nix blev der, as de Spor in Steen,",
                "De kann man noch to Lunden sehn."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "3. He wak",
        "text": [
            [
                "Se keem ant Bett inn Dodenhemd un harr en Licht in Hand,",
                "Se weer noch witter as \u0119r Hemd un as de witte Wand."
            ],
            [
                "So keem se langsam langs de Stuv un fat an de Gardin,",
                "Se l\u00fccht un keek em int Gesich un l\u0153hn sik \u0153werhin."
            ],
            [
                "Doch harr se Mund un Ogen to, de Bossen stunn \u0119r still,",
                "Se r\u00f6hr keen Lid un seeg doch ut as Een de spr\u0119ken will."
            ],
            [
                "Dat Gr\u0119sen krop em langs den R\u00fcgg un Schuder d\u0153r de Hut,",
                "He meen he schreeg in Dodesangst, un broch keen Stimm herut.",
                "He meen he greep mit beide Hann' un w\u0119hr sik v\u0153r den Dod,",
                "Un f\u00f6hl mank alle Schreckensangst, he r\u00f6hr ni Hand noch Fot."
            ],
            [
                "Doch as he endli to sik keem, do gung se j\u00fcs ut D\u0153r,",
                "As Krid so witt, in Dodenhemd, un l\u00fccht sik langsam v\u0153r."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "4. Dat stoehnt int Moor",
        "text": [
            [
                "Wat st\u0153hnt der Abends rut ut Moor?",
                "Dat is de Wind in Reth un Rohr.",
                "Och n\u0119, dat is keen Reth un Wind,",
                "Dar st\u0153hnt en Fru, dar weent en Kind!"
            ],
            [
                "Dat wimmert Abends krank un swach,",
                "Dat snuckert lud de ganze Nacht,",
                "Dat fl\u00fccht sik v\u0153r de Morgens\u00fcnn",
                "As N\u0119wel in de deepsten Gr\u00fcnn'."
            ],
            [
                "Doch wenn de Scheper Middags sl\u00f6ppt,",
                "So h\u00f6rt he, wa dat lisen r\u00f6ppt,",
                "So deep, so dump, so swack un leeg,",
                "As gung der nerrn en Krankenweeg."
            ],
            [
                "Dat is en Seel, de hett keen Rau,",
                "De fl\u00fccht sik as de Morgendau,",
                "Dat is en Seel, de hett keen Fr\u0119d,",
                "De singt un singt en Wegenleed."
            ],
            [
                "Un is dat Moor alleen un kahl,",
                "Un jagt de Bl\u0153d vunt Holt hendal,",
                "Denn fl\u00fcggt se mit in Strom un Larm,",
                "En bleke Diern, \u0119r Kind in Arm."
            ],
            [
                "Op Dubenheid dar is en Moor,",
                "Dar stat de Wicheln kahl un sor.",
                "In Dubenheid dar is en Lunk,",
                "Doch schriggt der nu ni Pock noch Unk."
            ],
            [
                "Dat witte Wullgras steit der rund,",
                "Dar is en D\u0153pel s\u00fcnner Grund,",
                "Dat Water sipert gr\u00f6n un trag'",
                "Un kumt bi Braken eerst to Dag'."
            ],
            [
                "Dat is de Kul, dar smitt se't rin,",
                "Dat is de Platz, dar mutt se hin,",
                "Dar steit un ritt se sik de Haar",
                "Un is verswunn' bet tokum Jahr."
            ],
            [
                "De Wachtel r\u00f6ppt, de Harst de kumt,",
                "De Kukuk is al lang verstummt \u2013",
                "Nu h\u00f6r! wa st\u0153hn dat lud un swar!",
                "Bald ward dat still bet tokum Jahr."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "5. Dat gruli Hus",
        "text": [
            [
                "Dat s\u00fcht bi Dag' so fr\u00fcndli ut mit D\u0153r un Finstern g\u0119l,",
                "Des Nachts is dat en gruli Hus, denn slarrt dat langs de D\u0119l."
            ],
            [
                "Dat slarrt op T\u00fcffeln, Schritt v\u0153r Schritt, dat slarrt der hin un h\u0119r,",
                "Doch wenn de Dag des Morgens graut, so h\u00f6rt man dat ni mehr."
            ],
            [
                "Dats j\u00fcs, as gung en ole Fru, un s\u00f6ch de ganze Nach,",
                "Un kunn ni finn' un s\u00f6ch un s\u00f6ch bet an den hellen Dag."
            ],
            [
                "Dat kumt des Abends ut de Stuv un wannert langs de D\u0119l,",
                "Un f\u00f6hlt herum bi jede D\u0153r, as wenn de Sl\u0153tel f\u0119hl."
            ],
            [
                "Dat fun\u00dfelt an de K\u0153kend\u0153r, dat kl\u0153tert an den Rink,",
                "Dat kraut un grabbelt an de Br\u0119d un r\u00f6hrt an Sl\u00f6tt un Klink."
            ],
            [
                "Denn slurrt dat wieder an de Wand un raschelt in den Gank,",
                "Denn pett dat langs de Trepp toh\u00f6ch un trufft de B\u0153n hentlank."
            ],
            [
                "Dar trufft dat langsam hin un h\u0119r un w\u00f6hlt in T\u00f6rf un Kaff,",
                "Denn pett dat wedder na de Luk un kumt de Trepp heraf."
            ],
            [
                "De Saald\u00e6r hett en isen K\u0119d, dar ritt dat ganze Stunn':",
                "Doch wenn de Hahn des Morgens kreiht, ist jedesmal verswunn'."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "6. De hilli Eek",
        "text": [
            [
                "Bi'n Karkhof dal, to Enn' dat D\u00f6rp, dar steit en Bom ann B\u0119k,",
                "De Junges stigt in alle B\u00f6m, doch ni in disse Eek."
            ],
            [
                "De steit der knurri ganz alleen, en Stubben, old un krumm,",
                "Un streckt en Ast nan H\u0119ben rop, as lang der'n Arm herum."
            ],
            [
                "De Junges stigt in alle B\u00f6m, doch disse steit in Ruh,",
                "Denn Abends draut he mit sin Arm, un makt se still un schu."
            ],
            [
                "Denn Abends draut he in den Wind un makt se schu un stumm,",
                "Denn geit keen Fru, denn geit keen Kind alleen na'n Karkhof rum."
            ],
            [
                "De Vageln flegt in alle B\u00f6m un singt \u0119r Leed hendal,",
                "Hier kumt keen Fl\u00fcnk, hier kumt keen L\u00fcnk, un Ul un Krei ni mal."
            ],
            [
                "Hoch inne Spitz dar sitt en Nest, dat ward ni eenmal klar,",
                "En swarten Klunkrav sitt derbi un schriggt dat ganze Jahr."
            ],
            [
                "He schriggt so holl bi Dag un Nacht, de Stimm is heesch un drang,",
                "So schriggt he dar dat ganze Jahr al Menschendenken lang."
            ],
            [
                "Se seggt, so schriggt he hunnert Jahr, denn fl\u00fcggt he op na't Norn,",
                "Denn drift de Bom en annern Tilg, hoch as de Karkenthorn."
            ],
            [
                "Denn schall en annern Vagel kam mit Fl\u00fcnken hell un witt,",
                "Un sett sik dal un but dat Nest: denn kumt de gude Tid."
            ],
            [
                "Denn hebbt de Vageln dar \u0119r Platz, de Junges dar \u0119r Freid,",
                "Denn hebbt de Olen dar \u0119r Trost un Rau un Ogenweid. \u2013"
            ],
            [
                "De Rav de schriggt, de Bom de draut, de Bl\u0153der jagt hendal;",
                "Mi d\u00fcnkt, dat s\u00fcht so truri ut, as blev he ewig kahl."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "7. De Pukerstock",
        "text": [
            [
                "He harr en Handstock mit en Reem, en Wittdorn ut de Heck,",
                "In jede Dorn en Puker slan un nerrn en mischen Peek."
            ],
            [
                "Int Uhrgeh\u00fcs' dar weer sin Stell bi Eek un spansche Rohr.",
                "Denn meldt de Stock \u2013 denn mutt he los, wit \u0153wer Heid un Moor."
            ],
            [
                "Denn ward he bleek un likenbla\u00df, sin Moder weent un b\u0119dt,",
                "Doch ob se b\u0119dt un ob se weent, he hett keen bliben St\u0119d."
            ],
            [
                "He nimt den Stock ut Uhrgeh\u00fcs', is witt un likenbla\u00df,",
                "He nimt sin Hot un seggt keen Wort un wannert los in Hast."
            ],
            [
                "Un ob he j\u00fcs sin Middag eet, un eet sin Albendbrot,",
                "Un ob he sleep en Dodenslap: dat r\u00f6ppt em ut den Dod."
            ],
            [
                "Denn steit he op bi d\u00fcstre Nacht un grabbelt inne Klock,",
                "Un wannert fort in Snee un Storm, alleen, mit Hot un Stock."
            ],
            [
                "Sin Moder liggt int Bett un weent, doch v\u0153r dat Morgenbeer",
                "Is he tor\u00fcgg so likenbleek, as keem he ut de Eer."
            ],
            [
                "Denn itt he ni, denn drinkt he ni, un liggt as dot un sl\u00f6ppt,",
                "Un arbeidt still de W\u0119ken lank, bet em dat wedder r\u00f6ppt."
            ],
            [
                "Un wenn dat r\u00f6ppt, so mutt he fort, un hett ni Ruh noch Rau,",
                "Un kumt eerst jedesmal tor\u00fcgg j\u00fcs mit dat Morgengrau."
            ],
            [
                "Wohin he geit? he seggt ni na, un seggt ni wat he s\u00fcht,",
                "Doch markt he jeden Likentog, al ehr de Klocken l\u00fcdt."
            ],
            [
                "Se seggt, sobald de letzte Maan v\u0153r irgend Een beg\u00fcnnt,",
                "So mutt he los op milenwit un s\u00f6ken bet he't finnt,"
            ],
            [
                "Un sehn int Finster, sehn en Lik in Dodenhemd un Sark,",
                "De nu noch mit sin Kinner lacht vellich gesund un stark."
            ],
            [
                "He pickt ant Finster: een! twee! dree! kikt \u0153wer de Luken weg:",
                "Al menni Hart un Spinnrad stock, de em dar kiken seeg."
            ],
            [
                "Al menni Hart versett den Slag, wennt an de Luken klopp,",
                "Wul een! twee! dree! un \u0153werhin keek as en Dodenkopp."
            ],
            [
                "Denn is he weg! Doch seggt se noch, em kumt de Tog to-m\u00f6t,",
                "Un he mutt \u0153wer Alle hin, hoch \u0153wer K\u00f6pp un H\u00f6d,"
            ],
            [
                "Hoch \u0153wer Kopp un Schullern weg un baben \u0153wert Sark,",
                "Denn mutt he stan un sehn na bet an de neegste Kark."
            ],
            [
                "Un hett keen Ruh un hett keen Rau, bet n\u00f6s de Klocken l\u00fcdt,",
                "Un he tum tweten mal den Tog in Flor un Mantel s\u00fcht. \u2013"
            ],
            [
                "Int Uhrgeh\u00fcs' dar stunn de Stock mank Eek un spansche Rohr,",
                "Un wenn he mell, so muss he fort, wit \u0153wer Heid un Moor."
            ],
            [
                "He stek em in en depe Gr\u00f6v, he smeet em in en B\u0119k,",
                "He keem to Hus \u2013 do weer he doch int Uhrgeh\u00fcs' in Eck."
            ],
            [
                "He brok em twei, he hau em kleen in luter Grus un Mus,",
                "Doch j\u00fcmmer weer he wedder dar in Eck int Klockenhus."
            ],
            [
                "He brenn em op, so weer he dar, wegsm\u0119ten \u2013 weer he da,",
                "He leet em in en Weerthshus stan \u2013 do broch de Weerth em na. \u2013 \u2013"
            ],
            [
                "Do keem enmal en Mann int Hus, weer j\u00fcs op Wihnachtsabnd,",
                "De keem un hal de Pukerstock \u2013 un is ni wedder kamn."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "1. Graf Rudolf vun de B\u00f6kelnborg",
        "text": [
            [
                "Kamt rop Herr Graf vun B\u00f6kelnborg, de Buern kamt mit Korn!",
                "\u00bbKamt rop min Graf un freit dat Hart un seht mal mit vun Thorn!"
            ],
            [
                "De Buern wullen Herren sin, dat is se slech bekam'!",
                "Nu treckt se h\u0119r as Oss un Swin mit Halter un mit Klabn.\u00ab"
            ],
            [
                "Fru Walborg seet in siden Kleed, un Kr\u00fcsen um de Back,",
                "De Buern keem d\u0153r Dreck un Lehm all mit en Klabn um Nack."
            ],
            [
                "Se keem' to Wagen een bi een mit grote S\u00e4ck vull Korn,",
                "De Graf mit samt sin stolte Fru de keken dal vun Thorn. \u2013"
            ],
            [
                "Kamt raf Herr Graf, slut op de Port, kamt raf un n\u0119hmt de Schuld!",
                "De Bur is kam in K\u0119d un Klabn un hett betalen wullt."
            ],
            [
                "Do lach he in sin grisen Bart, do lach se in de T\u00e4hn,",
                "Do stunn' se op in all \u0119r Staat, de Ossen antosehn."
            ],
            [
                "Do d\u0119'n se wit de Porten op v\u0153r Wagen un v\u0153r P\u0119r,",
                "Do keem se rin, en lange Reeg: de letzte sparr de D\u0153r."
            ],
            [
                "De sparr de Port un reep so lud: De Bur is doch keen Slav!",
                "Nu r\u00f6hrt de Hann' un sniet de Bann' un st\u0119kt de B\u00f6kelgraf!"
            ],
            [
                "Do warn se beid as Krid so witt un as de kalkte Wand,",
                "Do sprung ut jede Wetensack en K\u0119rl, en Mess in Hand."
            ],
            [
                "Un nu Herr Graf man raf in Drav: Wi bringt den Martinssold!",
                "De Bur is kam in K\u0119d un Klabn, un de betalt sin Schuld."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "2. Graf Geert in Oldenw\u00f6rden",
        "text": [
            [
                "Dat weer Graf Geert de grote, de keem na Oldenw\u00f6rn,",
                "De wull de Buern in de Marsch dat Opsitten lehrn."
            ],
            [
                "He jag se ut de H\u00fcsen, he jag se ut de Sch\u00fcn,",
                "Dar neem he Gut un Geld herut un F\u00fcer l\u0119 he in."
            ],
            [
                "Dat weer en banni Lopen wul op dat W\u00f6rner Mark:",
                "Se lepen, nakelt as se weern, mit Fru un Kind to Kark."
            ],
            [
                "Do keem Graf Geert de grote mit Trummel un mit Fahn,",
                "Do sett he op uns Herr sin Hus den willen roden Hahn."
            ],
            [
                "Do drippel as en R\u0119genschur dat sm\u00f6lten Bli hendal.",
                "\u00bbNu smort se as de B\u00fcckeln, nu brad se as de Aal!\u00ab"
            ],
            [
                "Herr Graf so hebbt Erbarmen, un h\u00f6rt de bittre Noth!",
                "Dat drippelt hitt d\u0153r Schild un Helm, dat Isen ward uns roth."
            ],
            [
                "Herr Graf so hebbt Erbarmen v\u0153r Hitt un H\u00f6llenqual!",
                "Dat drippelt hitt d\u0153r Schild un Helm, op Fru un Kind hendal."
            ],
            [
                "Un hebbt se keen Erbarmen mit Jammer un mit Noth,",
                "So fat dat rode Isen an un slat de Deusen dot! \u2013"
            ],
            [
                "Dat weer en banni Lopen vun W\u00f6rden bet na Loh:",
                "Graf Geert de leep mit all sin Volk ganz l\u00fctt na't Holsten to."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "3. De Holsten inne Hamm",
        "text": [
            [
                "Wat treckt dar d\u0153r de Hamme so blank un so roth?",
                "Wul dreehunnert Holsten-Herrn, de hebbt son frischen Moth."
            ],
            [
                "De ditmarschen Buern de harrn dat rode Gold,",
                "De ditmarschen Buern de warn so gar to stolt."
            ],
            [
                "Wat liggt in de Hamme so bleek un so roth?",
                "Wul dreehunnert Holsten de drivt dar in \u0119r Blot."
            ],
            [
                "De ditmarschen Buern de hebbt s\u00fcm dat lehrt:",
                "Se harrn ok dat Isen, to Plog un to Sw\u0119rt."
            ],
            [
                "Wat treckt d\u0153r de Hamme so witt un so bleek?",
                "Wul dreehunnert Eddelfruns, de halt de Liken weg."
            ],
            [
                "De ditmarschen Buern de stunn' inne Hamm:",
                "Un wenn der Herren wedder kamt, so mag se Gott verdamm'!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "4. De Slacht bi Hemmingsted",
        "text": [
            [
                "\u00bbNu wahr di Bur, de Garr de kumt\u00ab, vun M\u00f6ldorp jagt se h\u0119r,",
                "De Helm un Panzers schint as Gold, as S\u00fclwer schint de P\u0119r."
            ],
            [
                "Kong Hans un all wat Adel kumt mit groten Larm un Schall,",
                "De Wulf de lurt mit w\u00fccke Burn bi Braken achtern Wall."
            ],
            [
                "Vun M\u00f6ldorp trock dat swart hendal, wul d\u00f6rtig dusent Mann:",
                "Vun W\u00f6rden il en l\u00fctten Tropp, en M\u00e4den gung v\u0153ran."
            ],
            [
                "\u00bbSo h\u00f6lp uns Herr, du hest dat Rik in Himmel un op Eer!\u00ab",
                "Wulf Isebrand st\u00f6rtt ut de Schanz, twee Hunnert achterh\u0119r."
            ],
            [
                "Un op de Panzers fulln de Sl\u00e4g', un R\u00fcters in den Sand,",
                "Un vun de Geest dar kaamn de Burn, un de Floth keem \u0153wert Land."
            ],
            [
                "Un dal vun H\u0119ben full de Snee, op P\u0119r un Minsch de Sl\u00e4g',",
                "Blank war dat Moor un witt de Geest, un bl\u00f6di warn de St\u0119g'."
            ],
            [
                "De Buern schregen: st\u0119kt de P\u0119r un schont de R\u00fcterknechts!",
                "Un sprungn barfot mit Kluwerst\u00f6ck un slogen links un rechts."
            ],
            [
                "Un reten inne Gr\u00f6ben dal un st\u00f6rtten se in Slamm,",
                "Bet Minsch un Veh sik dr\u00e4ngn un drungn all langs den smallen Damm."
            ],
            [
                "\u00bbNu wahr die Garr, de Bur de kumt!\u00ab he kumt mit Gott den Herrn,",
                "Vun H\u0119ben fallt de Snee heraf, de Floth de stiggt vun nerrn."
            ],
            [
                "Un wit ut alle D\u00f6rpen h\u0119r kumt H\u00f6lp un frischen Moth:",
                "\u00bbNu schont de P\u0119r \u2013 de ridt wi noch \u2013 un slat de R\u00fcters dot!\u00ab"
            ],
            [
                "In Slick un Slamm sack menni Herr, de sunst op Siden leeg,",
                "Int Swinmoor liggt nu menni Een, de harr en golden Weeg."
            ],
            [
                "Keen Nam so grot int Holstenland un nich in D\u00e4nnemark,",
                "Dar ligt se nu ahn Kr\u00fcz un Steen, dar ligt se ahn en Sark."
            ],
            [
                "De Garr de full mit Junker Slenz, so grot un stolt he weer,",
                "De lange Reimer Wimerst\u0119d de keem un steek em d\u0153r."
            ],
            [
                "Mit nauer Noth, in Angst un Sorg keem K\u00f6nig Hans dervan;",
                "In M\u00f6ldorp leet he Beer un Win un Bradens inne Pann."
            ],
            [
                "Dat gev en Smaus na Noth un Dod, un Friheit weer dat Arf.",
                "Dat mak de D\u00fcwels Isebrand un de Dusendd\u00fcwelswarf!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "5. Heinrich von Z\u00fctphen",
        "text": [
            [
                "De W\u00e4chter reep. Ganz M\u00f6ldorp sl\u00f6ppt, de R\u0119gen pallscht in Str\u00f6m'.",
                "Vunt Kloster glinstert noch en Licht g\u0119l d\u0153r de Ipernb\u00f6m."
            ],
            [
                "Ant Finster treckt der Schatten lank, un Stimm' un Schritt ward lud:",
                "De D\u0153r st\u00f6rtt op \u2013 in bloten Kopp en Mann inn R\u0119gen rut."
            ],
            [
                "Se hebbt em kn\u0119welt as en Oss, he geit op blote F\u00f6t;",
                "En Tropp vun Minschen folgt em na in Mantels, R\u00f6ck un H\u00f6d."
            ],
            [
                "Se treckt em langs den Klosterhof un langs de d\u00fcstre Strat,",
                "De W\u00e4chter steit v\u0153r Schrecken still, as se v\u0153r\u0153wergat."
            ],
            [
                "Sin Hornl\u00fcch gev en bleken Schin den Minschen int Gesich;",
                "De W\u00e4chter stunn un n\u00fcl de Kopp un st\u0153hn: Herr Heinerich!"
            ],
            [
                "De gung so still in D\u00fcstern fort, un weer so bleek un natt;",
                "Stumm folg de ganze Minschentropp un st\u00f6tt em d\u0153r de Stadt."
            ],
            [
                "En Ketzer finnt keen Nad un H\u00f6lp! se st\u00f6t em ut den Ort,",
                "Un denn mit Larm un mit Get\u00f6s' den Weg na Heide fort."
            ],
            [
                "Se st\u00f6t em langs de depen W\u0119g', se slat em, wenn he fallt:",
                "De Norderm\u00f6ller h\u00f6rt mit Angst, wa't ut den Moorweg schallt."
            ],
            [
                "Keen H\u00f6lp! se jagt em d\u0153r de Nacht, inn R\u0119gen dat dat str\u00f6mt:",
                "In M\u00f6ldorp sl\u00f6ppt doch menni Hart, dat vun Herr Heinri dr\u00f6mt."
            ],
            [
                "In M\u00f6ldorp wakt doch menni Seel, un dankt em fromm un stumm,",
                "Un denkt an sin gewalti Wort vunt Evangelium."
            ],
            [
                "Un he mutt barfot d\u0153r den Frost, un wenn he fallt un b\u0119d,",
                "So flucht se em un schellt se em un st\u00f6t em vunne St\u0119d."
            ],
            [
                "Int Swinmoor is ni Weg noch Steg, dar geit dat wild hend\u0153r,",
                "Bi Hemmingst\u0119d liggt he as dot, se binnt em achtern P\u0119rd."
            ],
            [
                "Bi Braken sl\u0119pt se em v\u0153rbi, an Hogenheid, nat Norn:",
                "De Dag de graut, do seht se bleek den Heider Karkenthorn."
            ],
            [
                "Keen Nad?! Herr Boje hett doch r\u0119dt mit all sin Macht un Kunst!",
                "Keen H\u00f6lp! Sogar en rike Fru bo' Geld und Gold umsunst!"
            ],
            [
                "Bi d\u00fcstre Nacht, as Schelm un Dev, so heeln de B\u00f6sen Rath;",
                "As M\u00f6ldorp wak de anner Dag, do weer dat All to lat! \u2013"
            ],
            [
                "De Tropp heel still int Morgengrau to S\u00fcden anne Weid.",
                "Denn brok he op to Osten um, dweer \u0153wern L\u00fcttjenheid."
            ],
            [
                "De dar al wak, de seeg mit Schreck den Schinner op en P\u0119rd,",
                "En Mann de bl\u00f6tt un kum noch l\u0119v fastkn\u0119welt achtern Steert."
            ],
            [
                "En Tropp in natte Mantels st\u00f6tt em v\u0153rwarts, wenn he sunk:",
                "Dar wag toletz en ole Fru, broch em sin letzten Drunk."
            ],
            [
                "To Norn de Heid dar weer en Platz, dar legen Steen un Schutt,",
                "Dar harrn se hoch ut Holt un T\u00f6rf en S\u00fcnderhupen bu't."
            ],
            [
                "Dar lepen Minschen bald tohop un brochen Sp\u00f6n un Stroh:",
                "Gar menni meen en gude Dat, un d\u0119 sin Deel darto."
            ],
            [
                "En Geestbur fahr v\u0153rbi na Marsch, de broch sin B\u00fcndel Heid;",
                "Herr Heinri b\u0119: Verg\u0119v em Gott, he weet ni, wat he deit!"
            ],
            [
                "Herr Heinri b\u0119: Verg\u0119v se Gott, se weet ni, wat se do't!",
                "Do schin op Heid un op de Geest dat helle Morgenroth."
            ],
            [
                "De Klot de qualm, de Regen str\u00f6m, de Himmel weer as F\u00fcr.",
                "Herr Heinri b\u0119 in Damp un Qualm: O Herr vergib auch mir!"
            ],
            [
                "In Qualm un R\u0119gen lur dat Volk: Gott wull ni, dat dat brenn.",
                "Do keem en Smid, un mit en Slag harr alle Qual en Enn'."
            ],
            [
                "In M\u00f6ldorp ween Herr Boje lud, bet Sachsen weenn se Thran,",
                "Doch Docter Martin s\u00e4: \u00bbdas Wort sie sollen lassen stan!\u00ab"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "De letzte Feide",
        "text": [
            [
                "Nich en Wort war h\u00f6rt, nich en Stimm, nich en Lut,",
                "Se stunn' as de Schap oppe Weid,",
                "Se stunn' as de Rest vun en dalslan Holt,",
                "To F\u00f6ten de Tr\u00fcmmer vun Heid."
            ],
            [
                "So wit man seeg, de Besten ut Land,",
                "Dar weern se fulln as dat Reeth:",
                "Nu stunn noch de Rest un sack oppe Knee \u2013",
                "Se sw\u0119rt nu en Herrn den Eed."
            ],
            [
                "Dar klopp wul menni Hart inne Bost,",
                "Un dat Blot dat krop un steeg,",
                "Doch de Ogen gungn mit Thrann \u0153wert Land,",
                "Un de Mund weer stumm un sweeg."
            ],
            [
                "Denn wit umh\u0119r de Besten ut Land",
                "In Fr\u0119den un Strit v\u0153rut,",
                "De legen nu dot oppet Feld vun Heid",
                "Un stumm \u00fcnner Asch un Schutt."
            ],
            [
                "Nich en Lut war h\u00f6rt as dat Haf un de Floth,",
                "Un de Prester leet se sw\u0119rn,",
                "Oppe Knee dar leeg dat Ditmarscher Volk",
                "Un de acht un veertig Herrn."
            ],
            [
                "Noch schint de H\u0119ben der blau hendal",
                "Un gr\u00f6n dat Holt un de Eer:",
                "De Ditmarschen fallt de Thran int Gras,",
                "Un de Friheit seht se ni mehr!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Unruh Hans",
        "text": [
            [
                "Int Lindner Moor dar steit en H\u00fctt.",
                "Wer is de Ol de buten sitt",
                "In bloten Kopp mit swarte Haar,",
                "As T\u00f6rf so brun un sunderbar?"
            ],
            [
                "So sitt he op en groten B\u00fclt,",
                "As weer't en gaten koppern Bild,",
                "De Backen vun de S\u00fcnn verg\u00fcldt,",
                "De witten Ogen lopt em wild."
            ],
            [
                "Wat makt he hier int Lindner Moor?",
                "Dats Allens brun un wild un sor,",
                "Dar wasst keen Bom in deepen Sump,",
                "Dar schrigt de Pocken holl un dump,",
                "Dar kikt des Morgens ut den Dak",
                "Keen H\u00fctt, as diss, ut Soden makt."
            ],
            [
                "De Moorl\u00fcd hebbt all Fierabnd",
                "Un wannert d\u0153r de Heid tosam,",
                "De Sch\u00fcffeln blinkert wit hendal,",
                "Dat ganze Moor is still un kahl."
            ],
            [
                "De Ole s\u00fcht ni h\u0119r ni hin,",
                "He s\u00fcht man j\u00fcmmer in de S\u00fcnn;",
                "De farvt de H\u00f6chden gold un g\u0119l",
                "Un inne wide Feern en M\u0153l,",
                "Un treckt sik in en s\u00fclwern Strahl",
                "Bi B\u00fcsum still na't Haf hendal."
            ],
            [
                "Wo s\u00fcht he na? un folt de Hann'?",
                "Un r\u00f6hrt de Lippen dann un wann?"
            ],
            [
                "Un s\u00e4 he di ok lud un klar,",
                "Wat he der brummt so sunnerbar:"
            ],
            [
                "Du meenst, he harr di wat vertellt",
                "Vun Babel ut de \u00dcnnerwelt."
            ],
            [
                "Do keem dar Een de Heid hentlank",
                "Mit mischen K\u0119tels spegelblank,",
                "De Backen \u0119bn so mischeng\u0119l,",
                "Dat Haar so swart as Sott un K\u0153l.",
                "De gung al oft den krusen Weg,",
                "De bruk keen Kluwer un keen Stegg.",
                "De keem de brune Heid hendal,",
                "As bruk he nich den Borrn enmal.",
                "De H\u0153v hett Fl\u00fcnk, dat Fahl hett Been,",
                "Hest du en Minschen flegen sehn?",
                "Un sett he \u0153wern Gr\u00f6v so slank,",
                "So klirrn de K\u0119tels g\u0119l un blank,",
                "Denn glinstern em de Ogn un T\u00e4hn",
                "As \u0118benholt un Elfenbeen."
            ],
            [
                "De Ole sitt un s\u00fcht em kam",
                "Un dr\u00fcckt de magern Hann' tosam,",
                "Un as he so na'n H\u0119ben s\u00fcht,",
                "So ward he fr\u00fcndli still un blid."
            ],
            [
                "Man noch en Sprunk un w\u00fccke Schritt,",
                "So steit de Junge v\u0153r de H\u00fctt."
            ],
            [
                "Ut Lumpen kikt de fine Hut",
                "Vun Hals un brede Schullern rut,"
            ],
            [
                "Un wille Kraft un \u00c6wermoth",
                "De kr\u00fcs't de Lippen small un roth.",
                "Doch steit he v\u0153r sin Ole bl\u00f6d",
                "Un sinni op sin nakten F\u00f6t,",
                "De \u0119bn noch d\u0153r de Heiloh gingn,",
                "As kunn keen isen K\u0119d se dwingn.",
                "He leggt de Arms v\u0153rkr\u00fcz tohop",
                "Un b\u00f6gt den willen krusen Kopp,",
                "De em de Ole sach ber\u00f6hrt",
                "Un lang in fremde Sprak besw\u00f6rt."
            ],
            [
                "Denn harrn se sik bi beide Hann'",
                "Un seegn sik, o wadenni! an."
            ],
            [
                "Hest du en ole Moder sehn?",
                "Se sitt un spinnt, alleen, alleen,",
                "Se sitt un spinnt de ganze Dag,",
                "Un liggt un gruwelt Nach v\u0153r Nach;",
                "Se firt \u0119r Wihnacht blot mit Weenn,",
                "Un firt \u0119r Ostern noch alleen,",
                "Un Summers inne warme S\u00fcnn,",
                "So sitt se noch alleen to spinn'.",
                "Un wedder is de Winter dar:",
                "Du lewe Gott \u2013 dat dr\u00fctte Jahr!",
                "De stillen Winterabnds beg\u00fcnnt,",
                "Se sitt der noch alleen un spinnt.",
                "De Snee de knarrt vun menni Tritt,",
                "De Een man blot is nich dermit,",
                "De is so wit, Gott weet wohin,",
                "Un se mutt weenn un spinn' un spinn'.",
                "Dar \u2013 h\u00f6r! dar kumt en Schritt hentlank,",
                "De hett dat ili, na de Gank,",
                "De hett wul noch wat Wichtigs v\u0153r,",
                "De \u2013 h\u00f6r! de kumt an unse D\u0153r \u2013",
                "Un langs de D\u0119l \u2013 wer schull dat w\u0119n?",
                "Moder, \u2013 hol op! dat is din S\u0153n!"
            ],
            [
                "Unruh Hans Kr\u00fcschan, seggt de Ol,",
                "So b\u00fcst du dar? Ik dach dat wul!",
                "Du harrst mi seggt, d\u0153r Busch un Brok,",
                "Du harrst mi seggt, d\u0153r F\u00fcr un Rok,",
                "D\u0153r Noth un Dod, d\u0153r B\u0119k un Bach,",
                "So weerst du hier ton l\u00e4ngsten Dag.",
                "Un noch is Tid: sitt dal! nimm an!",
                "Noch is de S\u00fcnn ni \u00fcnnergan."
            ],
            [
                "Wa wunnerli! Wat weer't en Sprak!",
                "En D\u00fctsch, as weer't in Babel makt!"
            ],
            [
                "Un darmit krop he in de H\u00fctt,",
                "Un hal en Kassen, w\u00fccke P\u00fctt,",
                "En K\u0119tel, F\u00fcrt\u00fcg, Heid un Stroh,",
                "Un bald, so brenn dat lichterloh."
            ],
            [
                "Unruh Hans Kr\u00fcschan! s\u00fch darhin!",
                "Int Water dukt de gollne S\u00fcnn."
            ],
            [
                "Ik heff \u0119r b\u0119dt vun Himmel to Eer,",
                "Dat se di s\u0119ker to mi f\u00f6hr",
                "D\u0153r Murt un Moor, d\u0153r Pohl un Pahl,",
                "Un di vergoll mit gollen Strahl,",
                "Un dat de Gadschi di nich bunn',",
                "Wo Se den Weg ni to di funn'."
            ],
            [
                "S\u00fchst du de Spitz dar achtern Dorn?",
                "Dat is de Heider Klockenthorn!",
                "Ik seeg em nie int Abendroth,",
                "So kakt un brennt mi all dat Blot.",
                "Dar heff ik s\u0119ten in en Lock,",
                "Dar weer ik k\u0119dt an Pahl un Block,",
                "Dar weer ik fastsm\u0119dt an en Pahl,",
                "Dar keem ni S\u00fcnn noch Maan hendal.",
                "Du weerst noch niet in d\u00fcssen L\u0119ben,",
                "Ik harr di kum din Nam eerst g\u0119ben:",
                "\u00bbUnruh Hans Kr\u00fcschan.\u00ab V\u0153r de H\u00fctt,",
                "Hier oppe Stell, wo ik nu sitt,",
                "Dar seet din Mutter oppe Bank,",
                "En Rumnitscheie blink un blank:"
            ],
            [
                "Do keem de Kassak \u2013 h\u00f6! ik wuss,",
                "He brenn v\u0153r Lust, he lach v\u0153r Lust:",
                "So stat de Tiger inne Wuth!",
                "He slog toeerst: ik drop em gut!",
                "Hier is dat Biel, dar is de Murt,",
                "Wo nu de Knaken fult un smurrt.",
                "Se hebbt mi halt un mi verh\u00f6rt,",
                "Ik heff man seggt, ik harr mi w\u0119hrt,",
                "Un keem der'n Kassak noch so grot",
                "Un fat \u0119r an \u2013 ik slog em dot."
            ],
            [
                "Un as ik loskeem heff ik s\u00f6ch:",
                "Kassaks un Rumnitscheie weg!"
            ],
            [
                "De Ole seet un sweeg en Stot,",
                "Un heel de magern Hann' in Schot,",
                "Un sch\u00fctt den Kopp, un wat he mak,",
                "Un mummel wedder'n fremde Sprak.",
                "Am Ende keek he inne S\u00fcnn",
                "Un stunn, as muss he sik besinn'."
            ],
            [
                "Denn slot he sach den Kassen op,",
                "Un sammel mank den Pl\u00fcnn herum"
            ],
            [
                "Un bunn en roden Dok um Kopp,",
                "En bunten Gurt um Liv herum"
            ],
            [
                "Un rich sik hoch un f\u00fcri op,",
                "Un swunk en bunten Stock herum \u2013"
            ],
            [
                "De S\u00fcnn de keek noch \u0119bn herop,",
                "Dat ganze Moor weer still un stumm, \u2013"
            ],
            [
                "Wa wunnerli war't alltohop,",
                "As he nu sung, as he nu brumm!"
            ],
            [
                "Treckst du hin na't Westen?",
                "Treckst du na de See?",
                "Du b\u00fcst Himmelsk\u00f6nig,",
                "Ik Obaroree."
            ],
            [
                "Zepter vun Iskander",
                "Gung vun Hand to Hand:",
                "Trocken in den N\u0119bel",
                "Rut ut Morgenland."
            ],
            [
                "Reckt en Barg na'n Himmel,",
                "Baben blitzt de Snee,",
                "Schickt de Water alle",
                "Na de grote See."
            ],
            [
                "Trocken as de Wulken",
                "Hoch ut Asia,",
                "Swarte Granegina",
                "Trock uns achterna."
            ],
            [
                "Water wasst int Lopen,",
                "Wulken f\u00fcllt de See:",
                "Wo's din Volk, Obaro,",
                "Segg, Obaroree?"
            ],
            [
                "As de Steern an H\u0119ben",
                "Weern wi antosehn,",
                "As de S\u00fcnn an Abend",
                "Sta ik hier alleen."
            ],
            [
                "Schickst du Himmelsk\u00f6nig",
                "Mi din letzten Strahl,",
                "Legg ik \u2013 h\u00f6r! Iskander!",
                "Nu din Zepter dal."
            ],
            [
                "S\u00fchst du se int Westen?",
                "Grote Himmelsree?",
                "S\u00fcnd se achtert Water?",
                "Achter de grote See?"
            ],
            [
                "B\u00fcn so m\u00f6d vunt T\u00f6ben,",
                "Kann ni achterna,",
                "Lat min S\u0153n se s\u00f6ken",
                "In Amerika."
            ],
            [
                "F\u00f6hr du em un Alle,",
                "Wis' du em de Bahn,",
                "Bring du em in Purpur",
                "Na'n Takt-i-Suleiman."
            ],
            [
                "Reckt de Barg na'n H\u0119ben,",
                "Baben blitzt de Snee,",
                "Baben lat em gl\u00e4nzen",
                "As du, Himmelsree!"
            ],
            [
                "As de d\u00fcstern Wulken",
                "Um din gollne Kron,",
                "Sta sin Volk versammelt",
                "Um sin blanken Thron!"
            ],
            [
                "H\u00f6r mi, Himmelsk\u00f6nig,",
                "H\u00f6r mi oppe Knee,",
                "Eenmal noch besw\u00f6r ik",
                "Di as Obaroree!"
            ],
            [
                "De S\u00fcnn versteek de letzte Strahl,",
                "Se smeten sik int Reethgras dal,",
                "De N\u0119wel l\u0119 sik dick opt Moor,",
                "De Pocken quarken dump int Rohr,",
                "Dat F\u00fcr dat flacker g\u0119l un swach,",
                "All\u0119bn un d\u00e4mmri keem de Nach,",
                "De Steern de trocken still un bla\u00df,",
                "Se legen still int kole Gras. \u2013"
            ],
            [
                "De H\u00fctt is lang aln Dutten B\u00fclt,",
                "De R\u00fcschen wasst dar grot un wild,",
                "De Moorkuhl is en swarten Sump,",
                "Dar fleit de Unken holl un dump,",
                "Int Lackreep br\u00f6dt de wille Aant:",
                "Dar hett v\u0153r Tidn en K\u00f6nig wahnt."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "De Kinner larmt",
        "text": [
            [
                "Luri treckt de Abendluch",
                "\u00c6wert Feld so glind;",
                "Wenn'k mi nu wat w\u00fcnschen much,",
                "Weer'k noch eenmal Kind."
            ],
            [
                "Lisen weiht \u0119r Lust un Larm",
                "Wit hendal na't Moor,",
                "As Musik, so week un warm,",
                "All as weer't en Chor."
            ],
            [
                "Kumt mi nich min L\u0119ben v\u0153r",
                "As en swaren Drom?",
                "Wak ik so mal op as G\u0153r",
                "Abends \u00fcnnern Bom!"
            ],
            [
                "All min Freid is s\u00fcnner Klang,",
                "Un min Hart is arm,",
                "H\u00f6r'k in Srhummern as Gesang",
                "So de Kinner larm';"
            ],
            [
                "Sackt mi rein de Spaden dal",
                "Ut de sware Hand.",
                "Gravt de mi den Weg wul mal",
                "Rin int Kinnerland?"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Aflohnt",
        "text": [
            [
                "De S\u0153n de harr \u0119r banni leef, se weer so week un fee.",
                "De Ole schull int Hus herum: wat se sik inbilln d\u0119!"
            ],
            [
                "Se neem \u0119r B\u00fcndel \u00fcnnern Arm, vun Thrann de Ogen blank,",
                "Se s\u00e4 de Ole sacht ad\u00fcs, se s\u00e4 de S\u0153n: heff Dank!"
            ],
            [
                "Se gung bet um de Eck an Tun, un sett sik op den Steen.",
                "De Ole schull int Hus herum, de S\u0153n de stunn un ween."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "De junge Wetfru",
        "text": [
            [
                "Wenn Abends roth de Wulken treckt,",
                "So denk ik och! an di!",
                "So trock verbi dat ganze Heer,",
                "Un du weerst mit derbi."
            ],
            [
                "Wenn ut de B\u00f6m de Bl\u0153der fallt,",
                "So denk ik glik an di:",
                "So full so menni brawe Jung,",
                "Un du weerst mit derbi."
            ],
            [
                "Denn sett ik mi so truri hin",
                "Un denk so v\u0119l an di.",
                "Ik \u0119t alleen min Abendbrot \u2013",
                "Un du b\u00fcst nich derbi."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "S\u00fcnndagsruh",
        "text": [
            [
                "De Rau de treckt d\u0153r Hus un Stall, dat ganze Feld is still,",
                "De Schatten liggt in D\u0153r un D\u0119l, de S\u00fcnnschin oppen Kn\u00fcll."
            ],
            [
                "Dar is en Platz v\u0153r Fr\u0119d un Gl\u00fcck, to Sit de junge Fru!",
                "Se sitt un hollt en Kind in Schot, se sp\u0119lt, se lacht in Ruh."
            ],
            [
                "Keen Wulk is in de blaue Luft, keen Fol in dit Gesich.",
                "Keen Lut! as \u0153wert stille Feld de Klocken feierlich."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "1. Dat Gewitter",
        "text": [
            [
                "\u00bbGau to, Jung! stick de Fork hier in de Eer!",
                "Man d\u00fcchtig deep! s\u00fch so! \u2013 un dar de anner!",
                "Un hier de Kn\u00fcppel d\u0153r de Tinn! \u2013 De Harken",
                "\u2013 Das recht \u2013 man so schreeg \u0153wer an den T\u00f6rfklot!\u00ab",
                "Grotvader wis' un arbei' mit de Hann',",
                "As he dat seggt, un harr dat hild un ili;",
                "Doch weern de Been so gau nich as de Mund,",
                "Se weern al stump un stif, de Waden d\u00fcnn,",
                "De Kneden krumm un b\u0119wri mit \u0119r Spangn.",
                "He stunn un r\u00f6hr de Schoh ni vunne Stell,",
                "Un heel de Arms vuneen, as wenn he tolang,",
                "Un seggt: \u00bbIk will en Dutten Hau derop leggn!\u00ab",
                "Doch keem de Jung em flink un rasch tov\u0153r.",
                "\u00bbS\u00fch so! Das recht. \u2013 Dat ward je'n gruli Wedder!\u00ab",
                "Un darbi trock he an sin breden Hot",
                "Un schov em inne Nack un krau den Griskopp",
                "Un rich den olen krummen R\u00fcgg toh\u00f6ch \u2013",
                "\u00bbDu lewe Gott! dat ward je d\u00fcstre Nacht!",
                "Ik dach dat al; wa weer dat swul un br\u00fcddi,",
                "Un wa de Flegen steken d\u0153r de Str\u00fcmp!",
                "Jan Hinners schull dat F\u00f6r man lerri laten;",
                "He kumt ni vunne B\u00fct, so brickt dat los.",
                "Bi M\u00f6ldorp un int Westen ist noch hell \u2013\u00ab",
                "He dreih de Rump un r\u00f6hr sik ni vun Placken \u2013",
                "\u00bbDoch liggt dat oppe Geest je gn\u0119terswart,",
                "De Wulken hangt hendal bet oppe H\u00f6chden,",
                "In Hastedt is de Thorn man kum to sehn.",
                "S\u00fch an, de Wulk! dat is en Buttelsteert!",
                "Wo de hendal langt, bringt se ok nix Gudes.",
                "Dar geit't al los! S\u00fch, wa dat stufft un dreiht,",
                "As wenn de Hadbarn inne H\u0119ben sw\u0119vt!",
                "Das luter Dack un Reth \u2013 du lewe Gott,",
                "Dar is wul'n halwe Sch\u00fcn to stuben gan!",
                "Un wa dat sus't! Aha! dat s\u00fcnd al Hagel!",
                "Wa se dar danzt! \u2013 Krup \u00fcnner \u2013 so man to! \u2013",
                "Ol Nawer Springer l\u00f6ppt ok al in Draf;",
                "Wat makt he Been! s\u00fch an! he kann nich r\u0153wer \u2013",
                "Dar kumt he rut \u2013 he hett en St\u0119wel vull \u2013",
                "Wi ward to old, dat geit ni mehr, Herr Nachbar,",
                "Krup He man \u00fcnner, hier's noch Platz v\u0153r Een.",
                "Ik denk, dat Wedder jagt wul bald v\u0153r\u0153wer.",
                "De Hageln s\u00fcnd to hart v\u0153r ole Knaken;",
                "Se rasselt mi as Arfen oppen Hot!\u00ab",
                "Un darbi fallt he v\u0153rwarts oppe Hann'",
                "Un krabbelt langsam rinner inne H\u00fctt,",
                "Un sett sik bi de Annern inne Reeg,",
                "De Been v\u0153rut un mit de R\u00fcgg ann T\u00f6rfklot."
            ],
            [
                "He fol de magern Fingern op de Kneen",
                "Un keek, as wenn he b\u0119den d\u0119, umh\u00f6ch.",
                "Wat weer't en old Gesicht! un blid un w\u00fcrdi,",
                "Mit depe Folen un mit blaue Ogen.",
                "De Jung, en Bengel vun en Halfstig Jahr,",
                "Mit \u0119bn son blaue Ogen as de Ole",
                "Un fine blanke Hut, goldg\u0119l verbrennt,",
                "Seeg na em op \u2013 do leih en hellen Blitz",
                "Un l\u00fcch de beiden bleekli int Gesicht."
            ],
            [
                "Dat seeg mal egen ut! De Ol so ruhi,",
                "De stumme deepe Eernst in alle Folen,",
                "Un in dat blanke appelg\u0119le Antlitz,",
                "As mit en Stot, de flegen Kinnerangst \u2013",
                "Un dochen, keek man Beide recht int Og,",
                "So kunn man sehn, dat weer des\u00fclwe Snitt,",
                "Un as de Tiden noch de Ol ni rakt harrn,",
                "De Schritt v\u0153r Schritt en Fol un Runzel dr\u00fcckt",
                "Un mit de sware Last de Knaken b\u00f6gt,",
                "Do weer dat ol Gesicht wul j\u00fcst dats\u00fclwe,",
                "So glatt un blank, mit g\u0119le Lucken rum:",
                "Grotvader weer dat mit sin Kindeskind."
            ],
            [
                "De Hageln danzen lusti v\u0153r de H\u00fctt",
                "Un slogn de nakten Pocken, dat se h\u00fcppen,",
                "Un sp\u0119len inne Feern as witten Schum",
                "Int gr\u00f6ne Gras un op de blanken Gr\u00f6ben.",
                "Doch keek man d\u0153r den R\u0119gen rop na't Holt,",
                "So weer't as harr man'n Platen \u0153wern Kopp,",
                "As keek man d\u0153r en S\u0119v ut fine P\u0119rhaar,",
                "\u2013 Wat man wul deit, wenn Moder backen will",
                "Un man dat Sicht\u00fcg gau vun Nawersch lehnt,",
                "Denn ward dat Allens grau un str\u0119ki d\u00fcster \u2013",
                "So weer dat ok, wenn man de Geest betrach.",
                "Dar hung en Dunst der\u0153wer as en Flor,",
                "Un all de roden Melkk\u00f6h warden grau,",
                "De kuri tostunn' mit den Kopp na Eer",
                "Un mit den krummen Puckel gegen Wind.",
                "Wa sus' dat \u0153wern Kopp int dr\u00f6ge Hau,",
                "Un leep in striken Strom un grote Drapens",
                "De Spilen lank un blubber anne Eer!",
                "Sogar de Stimm war wunnerlich un d\u00fcster,",
                "As ut en Imkorf, wenn de Ole snack.",
                "Dat weer binah, as leeg man inne Dei,",
                "Un h\u00f6r wa Moder sachten Wiwi sung,",
                "Wat j\u00fcmmer sachter, j\u00fcmmer warmer war:",
                "Man h\u00f6r dat knapp, man f\u00f6hl dat Hart al slapen,",
                "Man d\u0119' de Ogen dr\u00f6mi op un to.",
                "Do swunk se hin un h\u0119r, de B\u0153n bew\u0119g sik,",
                "Man seilen af \u2013 un Allens weer v\u0153rbi."
            ],
            [
                "Ol Nawer Springer n\u00fcl ok ganz in Dutten",
                "Un trock de Plinken slapri op un dal.",
                "Doch keem der'n Slag, so hal he'n depen Athen",
                "Un reet de Luken apen as en Sch\u00fcnd\u0153r",
                "Un s\u00e4: Du gro\u00dfer Gott, dat is je gr\u0119si!",
                "Grotvader snack, as r\u0119 he mit sik s\u00fclm;",
                "De Junge h\u00f6r em half, un half dat Dunnern",
                "In Angst; doch reep der'n Kukuk oppe H\u00fctt,",
                "So harr he ok wul Lust hend\u0153r to gripen",
                "Un gau de Lacherduv ant Been to faten.",
                "\u00bbWa dr\u0153hnt dat langs de H\u00f6chden\u00ab, seggt de Ol,",
                "\u00bbUn murrt un knurrt vun Westen gegen an,",
                "As wenn sik Haff un H\u0119ben wat vertelln",
                "Un wulln mal h\u00f6rn, werkeen de deepste Ba\u00df harr.",
                "Ik hol dat mit de Luft; de See is gruli.",
                "Un wenn man oppen Dik bi B\u00fcsum steit",
                "Un denn de Waggen all hemdsmauden kamt,",
                "De een de anner w\u00fcthi oppe Hacken,",
                "Un as en Slang, so wit de Ogen reckt,",
                "Grisgr\u00f6n de ganze lange Dik hentlank,",
                "Mit eenmal gr\u00e4\u00dfli an den Steenwall dunnert \u2013",
                "De een is noch ni weg, so kumt de anner,",
                "In grote Paltens fl\u00fcggt de witte Schum,",
                "Un hoch der\u0153wer fleit de R\u0119genpipers,",
                "De Mewen lacht, de Kiwitt schriggt un schellt:",
                "Dat is en Larm, man kann ni h\u0119bn noch h\u00f6rn,",
                "De egen Stimm verdunst as \u00fcnnern D\u0119k.",
                "Ik weet ni, wa se't utholt in de H\u00fcs'",
                "Dicht achtern Dik \u2013 de Schum fl\u00fcggt anne Finstern.",
                "Man kann sik doch an Allens wenn' un w\u00f6hnn! \u2013",
                "De ol Jan Schipper hett mi oft vertellt,",
                "Man h\u00f6r int Bett de Sch\u0119pswach d\u0153r de Sch\u00f6steen,",
                "As fahrn se dribens baben \u0153wer hin.\u00ab"
            ],
            [
                "De L\u00fcttje seet un dr\u00f6m un h\u00f6r em to,",
                "Und seeg em an mit grote apen Ogen.",
                "Dat weer em meist, as h\u00f6r he s\u00fclm dat Haf,",
                "Wenn Obbe mummel un de R\u0119gen palsch,",
                "Un Nawer Springer j\u00fcmmer deper snurk,",
                "Bet wedder'n Blitz dat Dr\u00f6m un Slapen st\u00f6r,",
                "De ganze Gegend witt un bleek bel\u00fcch",
                "Und denn verswunn \u2013 de Ogen weern as blind,",
                "Dat Dunnern keem un Nawer Springer jap,",
                "Un Obbe fung sin old Vertellen an."
            ],
            [
                "\u00bbAm leefsten b\u00fcn ik buten un opt Feld;",
                "Bi'n Wedder is mi't inne Stuv to eng.",
                "De L\u00fcd hebbt j\u00fcmmer Angst, wenn se alleen s\u00fcnd,",
                "Un s\u00fcnd se binn', so s\u00fcnd se mall un kr\u0153ti.",
                "Ik b\u00fcn ni bang, doch kann ik ok ni hebbn,",
                "Wenn bi'n Gewitter lacht un schrachelt ward.",
                "Mi d\u00fcnkt, uns Herrgott hett dat Rik alleen,",
                "Un wenn he snackt, so schulln wi Annern swigen.",
                "He snackt je doch ni alle Dag' mit uns,",
                "Un wenn he't don schull, wi verstat em nich:",
                "So mutt he wul mit\u00fcnner'n Machtwort spr\u0119ken."
            ],
            [
                "Dat is mi as de Orgel inne Kark.",
                "Ik weet dat noch, wat harr ik banni Lust,",
                "Un frog min Vader oft, bet he am Ende",
                "Mi mal ann S\u00fcnndag na de hogen St\u00f6hl broch.",
                "Do seeg ik denn de graue Organist,",
                "Wa he dar mit de Fingern pick un teek,",
                "Un darmit dr\u0153hn dat, dat de Seel Een b\u0119wer.",
                "Wi kamt wul ok mal na de hogen St\u00f6hl",
                "Un seht de Organist, de dar nu sp\u0119lt."
            ],
            [
                "Min Vader lee ni mal, wenn't leih un wedder,",
                "Dat wi eenanner wisen, wo dat weer.",
                "He s\u00e4: dats v\u0119l to grot v\u0153r Minschenfingern;",
                "Wat reckst du mitten Arm? schall he em afslan?",
                "Sogar wenn wi uns Abnds den Wagen wis'ten",
                "Un wa he jede Nacht um Karkhof fohr,",
                "So s\u00e4 he: Lat dat na, n\u00fcckt mitten Kopp:",
                "De H\u0119ben is to hoch v\u0153r unse Arms."
            ],
            [
                "Ik weet ni rech, de Minschen s\u00fcnd nu anners.",
                "De Furcht is weg un darv\u0153r hebbt se Angst.",
                "Wi gungn ni geern in d\u00fcstern \u0153wern Karkhof,",
                "Doch bi'n Gewitter j\u00fcmmer drist to Feld.",
                "Uns Herrgott kann uns finn', wo wi ok s\u00fcnd.",
                "Se stat nich \u00fcnnern Bom, se meent, dat drippt se,",
                "Un haut de B\u00f6m doch dal v\u0153r lumpen Geld:",
                "Denn denkt se nich, uns Herrgott kunn se drapen,",
                "Un hett doch wassen laten, wat se umsmit.",
                "De ganzen H\u00f6lter swinnt Een v\u0153r de Ogen.",
                "Ik kann't noch denken ut min jungen Jahrn,",
                "Do weer de ganze Geest noch vull vun Eken.",
                "Dat dare Lock, hier dweer hend\u0153r na Schruben,",
                "Is eerst v\u0153r w\u00fccke Winters apen kam.",
                "Wi segen do vunt Moor ut nix as B\u00f6m.",
                "Ik weer dat anner V\u0153rjahr rein verbistert,",
                "As ik dat nakte, kahle D\u00f6rp der sehn kunn.",
                "In H\u00e6gen op min s\u0119li Vaders St\u0119d",
                "Dar reck de dichte Wold ann Appelhof.",
                "Wi gungn man d\u0153r de K\u0153k, de Sot v\u0153rbi,",
                "Ant Imschur bi de Stickerbein na't Backhus,",
                "Dar hung en groten Ellhorn merrn der\u0153wer,",
                "Dar weer uns Sp\u0119lplatz v\u0153r de swarte D\u0153r",
                "Int gr\u00f6ne Gras, dar leep de B\u0119k v\u0153rbi,",
                "Un \u0153wert St\u0119gelsch weer man glik int Holt.",
                "Wat gev dat dar int V\u0153rjahr all to kiken",
                "Mit all de Bl\u00f6m un all de gr\u00f6nen Kr\u00fcder,",
                "De Ranken un dat Maas un Pockenst\u00f6hl!",
                "Dat r\u00fck so gr\u00f6n, dat raschel in de Bl\u0153der,",
                "Un wi vertelln uns allerlei Geschichten",
                "Vun Giftbl\u00f6m un de Slangenk\u00f6nigin",
                "Mit Minschenstimm un mit en golle Kron,",
                "De l\u0119 se wul en Melkdiern oppen Platen,",
                "Wenn se \u0119r gut weer: awer weer se dull,",
                "So fat se sik den Swanz int Mul un rull sik",
                "Un tr\u00fcndel as en Rad \u0119r achterna.",
                "So maken wi uns s\u00fclm am Ende gruli",
                "\u2013 Du lewe Gott, wat hebbt son Jungs v\u0153r Kn\u0119p! \u2013",
                "Un meenn se keem, un heeln de Arms umh\u00f6ch",
                "Un petten denn hochbeenti d\u0153r dat Slangkrut",
                "Un segen nix as S\u00fcnndrang oder Snaken.\u00ab"
            ],
            [
                "\u00bbDe Wulken ward al d\u00fcnner,\u00ab seggt de Ol",
                "Un kikt herut un l\u0153hnt sik wit v\u0153r\u0153wer:",
                "\u00bbBi Schruben schint de S\u00fcnn al oppe Heiloh,",
                "Doch gift't bi Ollerah noch d\u00fcchti Hagel,",
                "Dar gat de witten Strahlen lik hendal,",
                "Ok gr\u00fcnzt de Dunner dar noch j\u00fcmmer fort. \u2013",
                "Dat sw\u00e4nzt sik op int Norn, dar ward dat str\u0119ki;",
                "De Buttelsteert is wat na't Osten gan",
                "Un hangt bi Hastedt as en Windelbom.",
                "De Schippers seggt, de treckt sik hin na't Water,",
                "He drift wul allnagrad de Eider rop.",
                "Wa ward he witt! \u2013 Dar stiggt aln Lurk toh\u00f6ch!",
                "Ik l\u00f6v, wi hebbt dat dullste Schur wul hatt.\u00ab"
            ],
            [
                "Un darmit kruppt he v\u0153rwarts oppe Hann'",
                "Un stickt den olen Griskopp, as he snackt,",
                "Un na un na de Schullern ut de H\u00fctt,",
                "Un st\u0119hnt un treckt de stiwen olen Been",
                "Denn achterna un allnagrad toh\u00f6ch,",
                "Un kikt sik rum un steit in warmen R\u0119gen.",
                "De Lurken singt em lusti \u0153wern Kopp,",
                "De Dunner murrt noch sachden in de Feern,",
                "Ol Springer liggt un sl\u00f6ppt, de N\u0153s in Bossen,",
                "De Jung is half in Drom un half int Waken,",
                "As Nawer sagt un Obbe buten kl\u0153nt",
                "Un as dat k\u00f6hli in den Ingank treckt.",
                "He wuss ni recht, weer he int Holt bi H\u0153gen",
                "Un seeg de B\u0119k, de Grasplatz un de D\u0153r,",
                "Un r\u00fck dat dar na Bl\u00f6m un Pockenst\u00f6hl",
                "Un Slangkrut? oder leeg he achtern Dik",
                "Un weer int Bett un h\u00f6r de Waggen palschen",
                "Un \u0153wern Kopp de Sch\u0119pswach d\u0153r den Sch\u00f6steen,",
                "Un seeg de S\u0119geln inne graue Feern,",
                "Un wit, wit weg dat Land mit alle Wunner: \u2013",
                "Denn v\u0153r em stunn der, as en Bild in Rahm,",
                "En Mann mit graue Haar, den Hot in Hand,",
                "Un w\u00fccke Drapens lepen langs de Backen,",
                "\u2013 He wuss nich, op he ween un wat dat weer, \u2013",
                "De seeg mit blaue Ogen rop na'n Himmel,",
                "Un um em rum un gegn dat gr\u00f6ne Holt",
                "In widen Bagen stunn der still un sch\u00f6n",
                "In alle Farben, de man denken kann,",
                "En Ehrenport vun een H\u00f6ch na de anner."
            ],
            [
                "De Ole teken mit den Hot herum",
                "Un seggt: Kumm rut, min Jung, dat is v\u0153r\u0153wer!",
                "Wi w\u00fcllt to Hus. Dats Firdag v\u0153r vundag':",
                "Uns Herrgott ruht; to morgen gift dat Arbeit."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "2. De S\u00fcnndagmorgen",
        "text": [
            [
                "\u00bbWat is der S\u00fcnndagmorgens all to don!",
                "Man mag sik kehrn un kanten as man will,",
                "Noch j\u00fcmmer is der'n Eck, wo man ni w\u0119n is.\u00ab",
                "So seggt en rasche Fru mit rode Backen",
                "Un snackt mit Nawersch inne Stratend\u0153r.",
                "Int Snacken ult se gau en Spinnwipp dal",
                "Un wischt de Sprossen an de Husd\u0153rfinstern.",
                "\u00bbDe Jung, min Heinri, kunn mil wul al h\u00f6lpen,",
                "Doch sp\u0119lt un sitt de lewer bi sin Obbe,",
                "De slapt tosam un gat tosam to Feld,",
                "Dats Water op sin M\u0153l, de Ol vertreckt em,",
                "De seggt, son Jung de mutt en Spaden hebbn,",
                "De Bessen un de Ul is v\u0153r de Frunsl\u00fcd.",
                "Ik do't ok lewer s\u00fclm, as dat'k em qu\u00e4l,",
                "He's doch je'n Kind, un kann so banni ficheln.",
                "Nu sitt he al bi Obbe inne Stuv;",
                "Ik weet ni, wat se makt, se s\u00fcnd je still \u2013\u00ab",
                "Un darbi wis' se na de Stubend\u0153r \u2013",
                "\u00bbSe l\u0119s't je wul\u00ab \u2013 de D\u0153r stunn inne Knirr;",
                "Se lang tor\u00fcgg un trock se'n b\u0119ten apen,",
                "Un Nawersch keek vun achtern d\u0153r de R\u0119z.",
                "Dar seet de Ol, de Been v\u0153rkr\u00fcz an Aben,",
                "De Nachm\u00fctz keek man \u0119ben ut den L\u0153hnstohl,",
                "Un heel dat Bok, dat j\u00fcs de S\u00fcnn darop schin.",
                "Sin Enkel stunn mit beide Arms opt L\u0153hnelsch",
                "Un keek mit in un seeg em \u0153wer de Schuller.",
                "De Ol weer ganz verdeept un r\u00f6hr de Lippen",
                "Un jag de Flegen dann un wann vunt Bok;",
                "Nieschirig folg de Jung dat mit de Ogen",
                "Un mak den Hals so lank, as wull he't \u0119ten.",
                "De S\u00fcnnschin full em op sin blanke Back",
                "Un spel as Gold em in de g\u0119len Haar.",
                "So steit int Holt en Martjen bi en Stubben:",
                "Op beide fallt de S\u00fcnn un beide dr\u00f6mt,",
                "Vun Lust un Gl\u00fcck de Een, vum Dod de Anner."
            ],
            [
                "Dat weer ok \u0119bn so ruhi as int Holt.",
                "Man h\u00f6r den Kater sagen \u00fcnnern Aben,",
                "De Steilitsch wett sin Snawel anne Wiern",
                "Un knapp de Korns un strei dat Sluf herum,",
                "Steek denn den bunten Kopp herut ut Bur,",
                "Un keek sik um so listi as en Hahn,",
                "Denn dalwarts, trock sin Fingerhot herop",
                "Un drunk un leet em falln un glup em na."
            ],
            [
                "So stun un glup Fru Nawersch d\u0153r de R\u0119z,",
                "Na de Sit un na de, un na de Beiden,",
                "Un na de Ecken, as en Conterl\u00f6r,",
                "Un na de Fotborrn mit den witten Sand,",
                "Wo Heinri noch man kum en Spor in pett harr,",
                "Un denn na't Finster na den blanken Disch."
            ],
            [
                "De Moder stunn un l\u0119s' \u0119r ant Gesich,",
                "As spegel sik \u0119r ganze Freid darin,",
                "\u0118r ganze Staat, de Stuv mitsams \u0119r Heinri.",
                "Se mark ok glik, wat Nawersch fragen wull:",
                "\u00bbMin Mann is al to Feld un s\u00fcht na't Land,",
                "Ik lur all lang, he hett noch gar ni drunken.\u00ab",
                "Denn \u00fcnnert Spegel damp de Kaffeek\u0119tel",
                "Un blau un witte Tassen stunn' torech.",
                "Se snacken noch, do war dat buten lud:",
                "En raschen, fasten Schritt un denn noch een,",
                "En harre Stimm un Spr\u0119ken keem der neger,",
                "Man h\u00f6r en Hund sik freiden un Gebell",
                "Un darop tr\u0119dn twee Mannsl\u00fcd inne D\u0153r,",
                "De een op St\u0119weln un mit Hot un Stock,",
                "En breden Mann mit deepe Pockennarben,",
                "De anner keem in T\u00fcffeln mit en Pip.",
                "\u00bbGun Morgen, Hansohm! Kr\u00fcschan b\u00fcst du dar?",
                "Kumm bald wedder, Nawersch! Gat man in!",
                "De Kaffe wahrt al lang, du b\u00fcst wul m\u00f6d!\u00ab",
                "Un darmit heel se wit de D\u00f6rnschd\u0153r apen."
            ],
            [
                "Grotvader trock de Brill wat inne H\u00f6ch",
                "Un gev den Jung dat Bok un s\u00e4 gun Morgen,",
                "Gev Hansohm ok de Hand un ok sin S\u0153n,",
                "Un frag na dit un jenes wat der v\u0153rfull."
            ],
            [
                "Do damp de warme Kaffe inne Tassen,",
                "Dat quickt en M\u00f6den na en sware Tour.",
                "De Husfru schenk un Hansohm leet sik kragen,",
                "Ok Obbe r\u00fcck tum tweeten Mal to Disch;",
                "Un as se drunken, seet de Jung un bl\u0153der",
                "Wat n\u00f6\u00dfen keem un wa de Sak wul bileep.",
                "Sin Vader harr em dann un wann int Og,",
                "Doch s\u00e4 he nix un leet em still bet\u0119mn."
            ],
            [
                "\u00bbDe Kaffe deit Een gut, dat ward al kold!",
                "De Winter is en Mann mit isern Fingern!",
                "Grotvader fr\u00fcsst all,\u00ab fangt do Hansohm an,",
                "\u00bbMi d\u00fcnkt wi schulln man na Brunsilgen gan;",
                "Se seggt, dar \u0119t se Wihnacht ripe Stickbein,",
                "As wi Johanni, dat weer wat v\u0153r Obbe,",
                "Son nette Warms, as hier bi unse Hauarn,",
                "Dar's nu je licht vun Hamborg hintorecken,",
                "De Junges singt: Brunsilgen is nich weit.\u00ab"
            ],
            [
                "De Glaser reis't nu ok, seggt do de S\u0153n,",
                "Mit Fru un Kind vunmorgens weg na Hamborg."
            ],
            [
                "\u00bbJa, ja,\u00ab seggt Hans, mi d\u00fcnkt ik harr noch Lust,",
                "\u00bbWeer blot man nich de grote Pohl dertwischen.",
                "Se schrivt je vun Amerika, dats pr\u00e4chti,",
                "De Ossen lopt der wild, man kann se fangn,",
                "Een l\u00f6ppt der oft en Dutzend inne Sch\u00fcn,",
                "Un Hasen s\u00fcnd so tamm, man kann se gripen;",
                "Un denn de Vageln, dat mutt pr\u00e4chti w\u0119n!",
                "Ik mag so geern en wille braden Duv.\u00ab",
                "Un darbi wisch he smerri um den Mund,",
                "Un keek sik lusti ut sin l\u00fcttjen Ogen."
            ],
            [
                "De Annern smustern, denn se kenn' em wul,",
                "Un dat he geern en guden Braden eet,",
                "Se n\u00f6mn em wul Hans Maanschin v\u0153r sin Backen."
            ],
            [
                "Do seggt de Brede: \u00bbHansohm, Spa\u00df bi Sit,",
                "Wull Obbe mit, ik wuss ni, wat ik d\u0119,",
                "Ik l\u00f6v, man kann wat warrn g\u00fcndsit dat Water;"
            ],
            [
                "Denn wat man h\u00f6rt, dat Meiste is doch gut,",
                "Dat is der frier, nich so enk un \u00e4ngstli,",
                "Dar is noch Rum; wer will, de finnt sin Brot.\u00ab"
            ],
            [
                "\u00bbJa Platz genog,\u00ab fallt Maanschin em int Wort,",
                "\u00bbDes Morgens leggt man'n Ledder an sin Hus,",
                "Wenn man een hett \u2013 en Hus \u2013 un nimt sin Kiker,",
                "Un seggt sik denn gun Morgen mit sin Nawer.\u00ab"
            ],
            [
                "Snack Du man los! wat wahr is, blift ok wahr!",
                "Dats hier so enk, man dr\u00e4ngt sik een ant anner",
                "Un snappt dat Brot sik redi v\u0153r den Mund weg.",
                "Dar's keen Gesch\u00e4f, vun alle s\u00fcnd to v\u0119l,",
                "Un Een sitt glik de Anner oppe Hacken.",
                "Nimm man de Kopl\u00fcd! alke Hus en Schild!",
                "Man handelt rein mit Allns, sogar mit Bl\u00f6m!",
                "Un wenn man't rech betrach, mit Minschenkinner.",
                "Un j\u00fcmmer kumt wat Nies un noch wat Nies,",
                "Vun Sw\u0119welsticken an bet na de St\u00fcern.",
                "Man weet ni, wat man hett un wat dat weerth is,",
                "Se kunn je noch mal opfinn', Gold to maken",
                "Un Korn to buden op den B\u0153n int Hus.",
                "Den D\u00fcnger halt se ut Amerika",
                "Un arnt den sch\u00f6nsten Weten op de Heiloh.",
                "Un jede Placken Eer un jede Krut,",
                "Un jede Knaken s\u00f6cht man un betahlt man \u2013",
                "Ik weet ni, wa dat rut schall mit de Tid.",
                "Dat g\u00e4hrt un w\u00f6hlt vun \u00fcnnern bet na baben,",
                "Dats All as een Get\u00f6s', as in en Imkorf.",
                "Dats j\u00fcs ni h\u00e4\u00dfli, un se n\u00e4hrt sik All,",
                "Ik weet ni mal, wa't m\u0153gli \u2013 Een vun Annern,",
                "De All nix hebbt un dochen Allens mitmakt;",
                "Un operkl\u00e4rter ward se, dats gewiss,",
                "Un afpoleert bi all dat ewi Driben;",
                "Ok is dat rech en drifti munter L\u0119ben,",
                "Vun Morgens fr\u00f6h bet Abends lat to gang:",
                "Doch ward mi't all to larmdi un to lud.",
                "Een ward to Moth, as fahr man opt Carussel:",
                "Wenn man ok still sitt, dreiht man doch herum,",
                "Un endli l\u00f6ppt de Borrn Een \u00fcnnern F\u00f6ten. \u2013",
                "Mi s\u00fcnd de L\u00fcd to happi un to hasti;",
                "Mit stille Arbeit kumt keen Minsch mehr d\u0153r,",
                "De l\u00fcttste Natelhandel is nu b\u0119ter.",
                "Wi ward am Enn' noch Juden mit enanner;",
                "Wer arbeidn will, is redi blot Maschin."
            ],
            [
                "Un doch is mi am gl\u00fccklichsten to Moth,",
                "Wenn'k Dag an Dag so rech de Glieder bruk,",
                "De ganze W\u0119k int Wirken un alleen,",
                "Un as en M\u0153lenp\u0119rd int s\u00fclwe Spor",
                "Un Eenerlei, as V\u0153rjahrs bi den T\u00f6rf.",
                "Denn gat de Been un Arm \u0119rn egen Gank",
                "Un de Gedanken still un sach \u0119rn annern,",
                "De strid sik nie, dat Hart is so gesund,",
                "Un dat Gew\u0119ten r\u00f6hrt sik nich in Bossen.",
                "Man weet, wat Rech un Plich is ahn to gruweln,",
                "Un wat man schall un mutt, al wenn man opsteit,",
                "Un Abends is man recht vun Harten m\u00f6d,",
                "Dat \u0118ten smeckt, de Stunn de glid der hin,",
                "Un mit de S\u00fcnn, so sachen op un dal,",
                "Stiggt Een de Kraft un Lust un sackt to Rau,",
                "Un mit de ganze Welt is man in Fr\u0119den;",
                "Ik n\u00f6m mi dat de Seel- un Arbeitsruh."
            ],
            [
                "Dit R\u0119ken un Ber\u0119ken un Belurn",
                "Un Snack un Schachern is mi rech toweddern!",
                "Ik l\u00f6v, dats inne nie Welt ni n\u00f6di.",
                "Dar kofft man sik sin l\u00fctten Placken Land",
                "Un bud em an un s\u00fcht sin Saken wassen",
                "Un denkt: dat is de Lohn v\u0153r sure Arbeit.",
                "Denn hett man hier ok S\u0119gen op sin Feld,",
                "So weet man kum, wov\u0119l de Staat noch aftreckt;",
                "Mit all de St\u00fcern ward't je \u00fcmmer arger.",
                "Un all de feinen Herrn mit Brill un Stock",
                "Un W\u0119tenschop un Hochd\u00fctsch un wat Anners \u2013",
                "Ik h\u00f6r je oft int Weerthshus wat se snackt,",
                "Dat Meiste is doch luter Kl\u0153neri;",
                "Un dochen s\u00fcht man j\u00fcmmer eerst nan Rock",
                "Un ward de K\u0119rl mit\u00fcnner gar ni wis \u2013",
                "N\u0119, as ik segg, dat is ni uttoholn!"
            ],
            [
                "Ja, denn m\u0153t wi je redi oppe Been,",
                "Meent do de Dick un makt en breden Mund,",
                "Un sm\u00f6kt, dat em de Damp de Kopp verstickt:",
                "Du v\u0153r de Friheit un ik v\u0153r de Duben,",
                "Un Heinri kann je Bl\u00f6m un Nester s\u00f6ken.",
                "De L\u00fcttje stunn al wedder achter Obbe",
                "Un keek sin Vader stif na Mund un Ogen.",
                "He war wat roth und lach, as Hans em anr\u0119d. \u2013"
            ],
            [
                "Denn reis't man, seggt de Ol, ik reis' ni mit!",
                "Man wesselt nich sin Heimat as sin Rock,",
                "Ik kann ni l\u0119ben ahne Vaderland,",
                "Un wer darhin geit \u2013 n\u0119! de hett keen mehr.",
                "Wa dur't mi nich de armen stackels Minschen,",
                "De Noth un Hunger un de Adel wegdrift!",
                "Ik weet noch as de \u00c6werelvschen keemn",
                "Un de ut Holsten ut Lifegenschaf,",
                "De weern je rein verd\u00fcmmert as dat Veh,",
                "Un so versch\u00fcchtert as de Schap opt Markt,",
                "De schu'n sik v\u0153r \u0119r lifli Vadersnam",
                "Un kropen hier as Spitzbobn mank uns rum:",
                "Wenn de darhin gat, ja, dat g\u0119v ik to,",
                "De hebbt ni Hus noch Klus' un Vaderland.",
                "Doch hier op unsen l\u00fctten frien Placken",
                "Kann dat, so Gott will, nie so gruli warrn:",
                "Hier hebbt uns Olen v\u0153r de Friheit bl\u00f6tt,",
                "Un darvun is de Marsch noch j\u00fcmmer vull,",
                "In jede Ader l\u00f6ppt en Dripp dervan,",
                "So niedrig un so hoch, se hebbt em all,",
                "Un de am meisten, de dat gar ni markt.",
                "Dat is de Friheit, de der in uns stickt",
                "As Slach un Art vun Vader un vun Moder.",
                "De makt de Slechsten grof un \u0153werdadi",
                "Un unse Besten grad un slich un rech.",
                "Dat anner is man Allens Snackeri,",
                "Vun baben kumt de Knechschaf nich hendal,",
                "Wenn wi man w\u00fcllt, de F\u00fcrsten k\u00fcnnt ni v\u0119l.",
                "Dat is mi j\u00fcs as mit de Relion:",
                "De lett man sik ni g\u0119ben un ni n\u0119hm,",
                "De hett man j\u00fcs am meisten, wenn dat knippt."
            ],
            [
                "Wa meent j\u00fcm, dat is ruhi achtert Weltmeer?",
                "Dar dr\u00e4ngt dat ok un drift un rift sik af,",
                "Wo F\u00fcrsten f\u0119hlt, dar dr\u00fcckt Verstand un Geld;",
                "De Herrschaf is ni ut de Welt to bann',",
                "So weni as de Furch v\u0153r Gott den Herrn. \u2013"
            ],
            [
                "In Gottes Namen reis't \u2013 ik ga ni mit!",
                "En olen Stubben lett sik nich verplanten.",
                "Ik will hier t\u00f6ben, bet min St\u00fcndlein kumt."
            ],
            [
                "De Ole sch\u00fctt de Kopp un fol de Hann'",
                "Un wis' un keek mit bl\u00f6de Ogn na D\u0153r:",
                "Dar stunn min s\u0119li Fru mit rode Backen",
                "As Melk un Blot so frisch \u2013 wat weert en Diern! \u2013",
                "S\u00fcnnabnd v\u0153r Pingsten \u2013 och v\u0153r v\u0119le Jahrn! \u2013",
                "Ik harr dat Hus vun Martin Peters kofft,",
                "Wi keemn vun H\u0153gen rop dat to besehn,",
                "Un gungn dar langs den Fotstig bi den Pohl,",
                "De letzte Festdag schull uns Hochtid warrn:",
                "Do stunn se hier tum eersten Mal in D\u0153r.",
                "Se seeg sik um vun baben bet na nerrn,",
                "Un s\u00e4: dats also unse! g\u0119v man Gott,",
                "Dat wi hier blivt bet an uns s\u0119li Enn'!"
            ],
            [
                "As se to Rau gung, stunn se hier as Lik,",
                "Un langs den Fotstig gung ik achterna.",
                "Un s\u0153ben Kinner heff ik dar hentlankbrocht.",
                "Ik seeg de Dr\u00e4gers noch un jede Sark,",
                "As gungn se all toglik \u2013 en lange Reeg \u2013",
                "Vun grot un l\u00fctt \u2013 min Kr\u00fcschan is man nabl\u0119bn.",
                "\u2013 De's j\u00fcs so old as disse Esch v\u0153rt Finster \u2013",
                "De grote hier \u2013 den plant ik as he keem;",
                "De l\u00fctt is j\u00fcnger, \u2013 ok de S\u00fclwerpappel;",
                "De Eek is v\u0153r min \u00d6llst \u2013 de wull ni wassen \u2013 \u2013",
                "Man blot de ol Kastanje weer hier al, \u2013",
                "Den Eschen hal ik s\u00fclm ut Norderwold.",
                "Wa wasst se all! \u2013 as weern se ewi junk \u2013",
                "Wi Minschen kamt un gat as Bl\u00f6m un Gras."
            ],
            [
                "Dar hebbt min Kinner sp\u0119lt, de een na't anner,",
                "Dar seten wi des Abends op de Grasbank",
                "Un segen to, un unse Nawers keemn,",
                "De j\u00fcngern mit to sp\u0119ln, de oln to snacken,",
                "Bet allens still weer, un de W\u00e4chter reep.",
                "Dar warn wi mit enanner still un grau.",
                "Wa menni Een, de dar as Jung herumdav,",
                "Seet mit de Jahren ruhi bi uns Olen,",
                "Un menni Jahr, wenn't wedder Summer war,",
                "So feil dern witten Kopp in unse Reeg,",
                "Bet mi't toletz doch gar to faken keem,",
                "Ik kunn mi mank de Annern nich mehr finn',",
                "Un j\u00fcmmer fremder warn mi de Gesichter,",
                "Ok ward mi dat des Abends gar to kold,",
                "Ik hol mi nu wat fr\u00f6her inne Stuv,",
                "Un kik d\u0153rt Finster na min olen B\u00f6m."
            ],
            [
                "N\u0119, n\u0119, min olen Fr\u00fcnn', ik ga ni weg,",
                "J\u00fcm s\u00fcnd mi bl\u0119ben, as de annern gungn,",
                "De letzten op den Platz vun all de annern, \u2013",
                "Ob ik se neegsten V\u0153rjahr wul noch gr\u00f6n seeg? \u2013 \u2013"
            ],
            [
                "De Ole st\u00fctt de Hann' op beide L\u0153hnelsch",
                "Un h\u0119v de R\u00fcgg en b\u0119tjen ut den Stohl",
                "Un keek mit bl\u00f6de Ogen rut ut Finster."
            ],
            [
                "Do fat de L\u00fctt em sachen an sin Arm,",
                "Un Kr\u00fcschan neem sin Tass vun Mund un pu\u00df se,",
                "As weer de Kaffe hitt \u2013 un sett se hin \u2013",
                "Un weer to h\u00f6ch, un greep de Ol sin Hand",
                "Un l\u0119 de anner op de Jung sin Kopp:",
                "\u2013 He harr sik wul wat Kaffe int Gesich pust,",
                "Dar stunn' w\u00fcck Drapens inne Pockennarben; \u2013",
                "Doch s\u00e4 he nix un seeg de Ole an,",
                "De Ole em, un denn sin Kindeskind.",
                "So stunn' se dar, as weert en Klewerdree,",
                "De s\u00fclwe Art un Snitt, de s\u00fclwe Slach,",
                "Un doch so unlik as vun Harst tum Fr\u00f6hjahr,",
                "De stille witte Winter twischen Beide.",
                "Ok Hansohm h\u0119v sik sachen inne H\u00f6ch",
                "Un stell sin Pip to Siden annen Stohl,",
                "As stocken Damp un Witz em innen Mund."
            ],
            [
                "Do h\u00f6r de Ol sin Swigerdochter weenn,",
                "He dr\u00fcck de Beiden lisen anne Sit,",
                "Un seggt: Lat uns to Kark un lat uns b\u0119den,",
                "Dat wi hier blivt bet an uns s\u0119li Enn'."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "3. Heinri",
        "text": [
            [
                "De Hansohm wahnt ok redi wunnersch\u00f6n!",
                "De Wisch an Garn un an de Wisch dat Holt,",
                "Un rechts un links de M\u00f6ller un de Prester:",
                "De hett genog vun Eer un ok vun Himmel,",
                "De d\u00f6ss ni wannern na Amerika \u2013",
                "Vun v\u0153rn de warme S\u00fcnn, na'n achtern Schatten,",
                "Un rund herum de gr\u00f6ne Ogenweid ..."
            ],
            [
                "He's ok al rut un lett de Ogen lopen,",
                "De S\u00fcnn un Wollgefalln op beide Backen.",
                "He kikt mal \u0153wern Dik un na de Swan,",
                "Un h\u00f6rt v\u0153r D\u0153r dat Water un de R\u0153der:",
                "Dats nett vun Feerns, ok wenn man \u00f6ller ward",
                "Un hett al graue Haar, as Hansohm kr\u0119gn hett.",
                "Dat ward Een n\u00f6di as dat d\u00e4gli Brot,",
                "Een smeckt doch nix, wenn dat en daglang feilt,",
                "Un de Gewohnheit makt dat j\u00fcmmer s\u00f6ter;",
                "Un Hansohm, de ni Kind noch K\u00fcken hett,",
                "\u2013 Uns Heinri is eerst dar, so lang he grot is \u2013",
                "Steit nu binah as fr\u00f6her Obbe d\u0119,",
                "Un kikt na B\u00f6m un B\u00fcsch, as weern't sin Kinner."
            ],
            [
                "Uns Heinri sluntert lewer langs den Hof",
                "Un s\u00fcht na Risen un Levkojenplanten,",
                "Un wa de dicken K\u00f6pp vun Bohn un Arfen",
                "In lange Reegn de swarten Betten kl\u00f6vt."
            ],
            [
                "Dat is en egen Bengel, still un schu.",
                "Man schull wul meenn, de kunn en Eek utriten:",
                "Dat deit he ok \u2013 son l\u00fcttje as en Finger,",
                "Wenn he een finnt, wo Minsch un Veh herumpett,",
                "Un driggt se sorgsam, as en Vagelnest,",
                "Mit beide Hann', un plant se still in Garn."
            ],
            [
                "Vunmorgens geit he lingelangs den Hof",
                "Un stellt sik anne Heck, de na de Wisch geit.",
                "He l\u0153hnt sik mit de Ellbagn op de Port,",
                "Un s\u00fcht ged\u00fclli na de K\u00f6h int Grasen.",
                "Wa r\u00fckt dat s\u00f6t un kr\u00fcdri na Kaneelbl\u00f6m!",
                "Un stormt der gr\u00f6n un safti rut ut Gras!",
                "Un langs de stille Wisch mit stille K\u00f6h",
                "Dar drus't un dr\u00f6mt de M\u0153lenb\u0119k hintlank",
                "Un blinkert as en Spegel mit en Goldrahm",
                "Vun Botterbl\u00f6m, so sach un doch so ili,",
                "As gev dat nerrn in Schatten wunner Wichtigs,",
                "Wo he sik mank de Ellernb\u00fcsch verstickt! \u2013 \u2013"
            ],
            [
                "Wat knarrt un klirrt dar rechter Hand in Tun,",
                "De as en gr\u00f6ne M\u00fcr de Wisch hentlanktreckt?",
                "Un baben sitt he vull vun witte Bl\u00f6m;",
                "De is so dich, de lett keen Mus hend\u0153r,",
                "Un hoch, dar kann keen Mann her\u0153wer kiken. \u2013",
                "Weer dat de l\u00fcttje Port na Presters Garn?",
                "Wa hasti wenn' uns Heinri dat Gesich,",
                "As harr em vun de Im, de da herumsingt,",
                "Een gar to n\u00e4swis' um de Ohren summt.",
                "He rich sik op un tr\u0119 en Schritt tor\u00fcgg",
                "Un stunn in de Kaneelb\u00fcsch mank de Bl\u0153der.",
                "Denn keek he langs den Stig an Pastors Tun,",
                "Un glup as schull der Wunner wat herut kam."
            ],
            [
                "Dat weer ok wat! Toeerst en sachen Stimm,",
                "De bi sik s\u00fclm en Melodie hinmummel,",
                "Un denn en Kleed \u2013 so witt! un ok en Strohhot! \u2013",
                "Un denn, so sw\u0119v der'n Engel langs dat Gras",
                "In hellen S\u00fcnnschin un in dicken Schatten,",
                "Un lach un l\u0119v as Ros' in Morgendau;",
                "Un doch en Hals, as weer't en witte Tulk!",
                "Se neem den Hot gem\u00e4chli \u0153wern Arm",
                "Un streek dat Haar sik vunne Steern tor\u00fcgg:",
                "Do sluntern \u0119r de dicken brunen Flechten",
                "De Schullern dal, as weer't en Last to dr\u0119gen!",
                "So kumt se sachen langs den Stig toh\u00f6ch",
                "Un buckt sik dann un wann en Blom to pl\u00fccken,",
                "7n steit mal still un s\u00fcht sik rund herum:",
                "Wenn se dat wuss, dat wi hier stat to kiken,",
                "Wa se sik bi \u0119r Kleed an Bossen pult,",
                "Un mit de Bl\u00f6m sik putzt \u2013 war se roth warrn!"
            ],
            [
                "Doch s\u00fch? wat is der los? \u2013 Du lewe Gott!",
                "De Bull! de Bull! \u2013 un Heinri schriggt vertwifelt,",
                "He springt, as weer't en St\u0119gelsch, \u0153wert Heck,",
                "He ritt inn Griff en Sleetbom ut de Port,",
                "He is al op den Stig un draut un prahlt,",
                "Un schriggt un fl\u00fcggt, as goll't sin egen L\u0119ben,",
                "Un all as weer he rasend, op den Stier."
            ],
            [
                "Maria keem noch mit den Schreck dervun,",
                "Dat hung man an en Haar, so harr he tost\u00f6tt,",
                "Do f\u00f6hl he langs den R\u00fcgg en Slag, un noch een,",
                "Un wedder een, as wenn man Arfen d\u00f6scht,",
                "Un br\u00fcll, un w\u00fcthi dreih he sik herum",
                "Mit rode Ogen un mit lange Tung,",
                "De Kopp v\u0153rschreeg na Eer un kratz de B\u00fclten,"
            ],
            [
                "As wull he seggn: wer d\u0153rt dat mit mi wagen?",
                "Doch as he man de Stimm h\u00f6r fast un s\u0119ker,",
                "De commandeer, un seeg den Stock toh\u00f6ch,",
                "En Mann un Ogen, de ni vun em wiken:",
                "So wenn' he sik in Brummen langsam af",
                "Un knurr sik langs dat dichte Gras darvun."
            ],
            [
                "As Heinri sik herumdreih na dat M\u00e4den,",
                "Do weer se ahn en Wort un ahn en Lut",
                "Un likenblass besw\u00f6t in Omach fulln,",
                "Un leeg derhin, de Hot noch \u0153wern Arm."
            ],
            [
                "Nu keem de Reeg an em mit Angst un Schrecken,",
                "De \u0119ben v\u0153r de Oss ni b\u0119v noch sch\u00fctter.",
                "He smeet sik op de Kneden v\u0153r \u0119r dal",
                "Un heel \u0119r Kopp to h\u00f6ch un neem \u0119r Hann',",
                "Un reep \u0119r sch\u00fcchtern, doch so angst un pinli,",
                "Dat muss en Doden wecken ut den Slap."
            ],
            [
                "Doch as se nu de Ogen grot heropslog",
                "Un swack un still umh\u0119rseeg as in Drom,",
                "Un deep de Athen keem un in de Backen",
                "En b\u0119ten Roth, dat schin man \u0119ben d\u0153r,",
                "Do neem he \u0119r v\u0153r Freid in beide Arms",
                "Un h\u0119v \u0119r as en Kind, as harr he't funn',",
                "As weer't sin egen, v\u0153r sik inne Luft",
                "Un drog \u0119r lud in Lachen un in Weenn",
                "Un Snacken, hoch- un plattd\u00fctsch mank enanner,",
                "Den Stig hentlank un d\u0153r de Presterport,",
                "Un sett \u0119r dar in Schatten op de Bank."
            ],
            [
                "Eerst scham se sik, war roth un wedder bleek,",
                "Un seet un wreng \u0119r Hann' un seeg herum:",
                "Mir eenmal slog se em de Arms um Hals",
                "Un seeg em an mit grote brune Ogen,",
                "Versteek den Kopp an em un seggt \u2013 Min Heinri!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "4. De Welt",
        "text": [
            [
                "Weest du, wat Krieg heet?",
                "Lat di dat vertelln!",
                "Du hest wul h\u00f6rt von Spanjers un \u0119r M\u00f6ern,",
                "Wa de sik umbringt mit en Putt vull Bri",
                "Un s\u00fclsten mit \u0119t, un tosam crepeert",
                "V\u0153r Wuth un Gif, mit Fl\u00f6ken un mit B\u0119den?",
                "Dats Snack v\u0153r Tidverdriv, dat is keen Krieg,",
                "Wi hebbt je sehn; dats wat v\u0153r Peter L\u00fcgg:",
                "So kl\u0153nt uns doch keen L\u00f6cker innen Kopp!",
                "J\u00fcm schulln noch seggn, de fr\u0119t sik as de L\u00f6wen,",
                "De Een de Anner, op bet an de Sw\u00e4nz!",
                "Wi Minschen s\u00fcnd keen Isbarn un keen Slangn,",
                "Dat Blot dat kruppt, un Alle hebbt en Hart:",
                "En Dr\u00fcppen Gall, un leep se redi \u0153wer,",
                "Verkl\u00f6rt dat nich to Black un Kunkelmei;",
                "Un ok de Russen m\u0153t \u0119r Pelz eerst kopen,",
                "Un kamt ni as de Seehunn' op de Welt.",
                "J\u00fcm meent, dat geit mit\u00fcnner as de Feldm\u00fcs:",
                "Denn kriggt dat Volk en Schur un mutt sik umbringn,",
                "Un st\u00f6rtt int Water, wenn't keen Katten gift.",
                "N\u0119! n\u0119! dats nich so lich! Dat L\u0119bn is s\u00f6t,",
                "De Dod is bitter, steit al inne Bibel,",
                "Un Minschenslachten ward min Dag' keen Handwark.",
                "Wo liggt dat Land mit luter Schinnerhannes?",
                "N\u0119! n\u0119! wi hebbt uns trocken, as de Schap",
                "V\u0153rt Slachtermess. \u2013 \u2013 Wat Recht is mutt hend\u0153r.",
                "Na, denn man los! \u2013 \u2013 En \u0118sel bliv to Hus!"
            ],
            [
                "Doch as de eerste Bo\u00dfel op uns tokeem",
                "Langs de Chaussee as op en Kegelbahn:",
                "Toeerst en Blitz \u2013 he kumt! he kumt! dar wippt he!",
                "Twee \u2013 dreemal \u2013 as en Hadbar, de der opfl\u00fcggt \u2013",
                "Do sprungn wi all koppheister inne Gr\u00f6v.",
                "Denn\u00f6\u00dfen ward man't wennt, as h\u00f6r't derto:",
                "Man s\u00fcht em kamn, un wahrt de Kopp to Sit",
                "Un kikt em ruhi na, v\u0153r wen he makt weer:",
                "Wer st\u00f6rtt, de liggt; wie Annern blivt der na.",
                "Am slimmsten is dat Jammern un Geschrigg",
                "Vun Minsch un Veh, un denn dat Wort dertwischen,",
                "Als drev man'n Koppel Ossen rop na Hamborg. \u2013"
            ],
            [
                "Wi harrn so Een, \u2013 en l\u00fctten grisen K\u0119rl,",
                "Verdr\u00f6gt un mit son fludderigen Bart,",
                "Un kr\u0153kli int Gesich as engelsch Ledder,",
                "Alln olen Hund mit luter lose T\u00e4hn:",
                "Doch harr de K\u0119rl en Stimm, dat weer wat gr\u0119sigs!",
                "Dat keem der rut, as keem dat ut en T\u00fcnn,",
                "Glikg\u00fclti, as de K\u0119rl de B\u00fcckeln utr\u00f6ppt:",
                "\u00bbKarree!\u00ab Wi dr\u00e4ngn tohopen in den Weg",
                "Vun Wall to Wall, de Schullern anenanner,",
                "De Banjonetten v\u00f6rwarts as en H\u0119kel:",
                "\u00bbNu stat un lat se kam!\u00ab \u2013 Du lewe Gott!",
                "Dar keemn se an \u2013 ik warr dat nie verg\u0119ten!",
                "Dit f\u00fcrchterliche Rummeln vun de P\u0119r!",
                "Dargegen weer dat Scheten nix as Knappern;",
                "Un \u0153wer allens rut de ole Grise,",
                "As weert de Stormklock: Jungens! fast! stat fast!",
                "En Larm, as full de ganze Welt tohop \u2013",
                "Un dochen leep dat lisen langs de Reeg:",
                "\u00bbMan still, man still!\u00ab as weer dat inne Kark."
            ],
            [
                "Do keemn se langs den Weg as keem de Floth,",
                "Un P\u0119r un Minsch un K\u00f6pp un Arms un S\u00e4wels,",
                "As w\u00fclter sik en Wagg den Strand herop:",
                "Dat mutt noch mit, dar kann keen Drippen wiken \u2013",
                "Dats all een Klumpen vuller Schum un Wuth,",
                "De P\u0119r as rasend, un de Minschen baben",
                "As fl\u00fcggt en Koppel Kreiden v\u0153r en Storm.",
                "De armen L\u00fcd! \u2013 wat h\u00f6lpt? \u2013 se mussen raf.",
                "Wi stunn' as Pahlen \u2013 \u00bbF\u00fcr!\u00ab dar fulln se hin,",
                "As pu\u00df en Wind dat Hackelsch vun en D\u0119l."
            ],
            [
                "Wer st\u00f6rtt, de liggt; wi Annern blivt der na",
                "Un gat der stramm hend\u0153r, d\u0153r Dick un D\u00fcnn",
                "Un K\u00fcll un Hitt \u2013 de Hitten is dat Slimmste,",
                "Wenn man v\u0153r D\u00f6rst nix Anners denken kann.",
                "Denn geit man redi dr\u00f6mn mit waken Ogen",
                "Un s\u00fcht un h\u00f6rt un denkt man j\u00fcmmer: Water!",
                "As leep dern B\u0119k, as h\u00f6r man'n Waterm\u0153l,",
                "As heel en Kind en Schal hin \u2013 rein so kold!",
                "Du langst mit beide Arms \u2013 un weest, du dr\u00f6mst \u2013",
                "Un sn\u00fcbbelst d\u00fcmmli op din egen F\u00f6t,",
                "Un denkst, dat gei ni an, dat f\u00f6hrt na't Dullhus,",
                "Du must der gegen an, du must di w\u0119hrn,",
                "Du must wat snacken mit din Kamerad: \u2013",
                "Wa wunnerli! Dar will keen Stimm herut!",
                "Du seggst: Dats banni hitt, un wat du seggst \u2013",
                "Doch h\u00f6rst du't s\u00fclm ni \u2013 rein as inne D\u0153s \u2013",
                "Dat sitt di fast inn Hals, dat is as Ledder",
                "So stif un dr\u00f6g: dat rummelt as en St\u0119wel.",
                "Un rein in Angsten fahrst du ut den Drom \u2013",
                "\u00bbWat feilt di! Jung! segg an! wa s\u00fchst du ut!\u00ab",
                "\u00bbNix! nix!\u00ab ... em lopt de Ogen innen Kopp,",
                "He s\u00fcht sik hasti um un grippt de Luch,",
                "Un springt, as weer he rasend, gegen Wall,",
                "Un st\u00f6rtt tor\u00fcgg ...",
                "De liggt \u2013 un wi m\u0153t wider."
            ],
            [
                "Doch keem dern Sot, so sprungn wie schier herin;",
                "Versupen oder drinken \u2013 dat is Eens \u2013",
                "Dat Water inne Tr\u0153g, de K\u00f6pp int Water,",
                "As sugt de Mireems an en Syropsdrapen,",
                "So v\u0119l der Platz hebbt, st\u0119kt de Steert to h\u00f6ch;",
                "Un rippt un r\u00f6hrt sik ni, as weern se anp\u0119kt,",
                "Un g\u00fcttst du ok en Ammer babn derop."
            ],
            [
                "Dats eenerlei \u2013 wat Rech is mutt hend\u0153r!",
                "Man los! man los! \u2013 En \u0118sel blift to Hus!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "5. Vaderhus",
        "text": [
            [
                "Dar steit en Posten eensam oppe Heiloh",
                "Un wannert still in Maanschin op un dal.",
                "De is der mit uns Herrgott un sin Flint",
                "Un sin Gedanken moderseeln alleen.",
                "De Heiloh liggt so ruhi un so brun",
                "Un wit, so wit de besten Ogen reckt,",
                "As leep se inne wide, wide Feern",
                "Mit Duff un Dak un Himmel all in Eens,",
                "Bet anne graue Kimming \u2013 em to F\u00f6ten,",
                "So flack un welli as dat stille Haf."
            ],
            [
                "Dar steit he as en Sch\u00fcrpahl gegen H\u0119ben",
                "\u2013 De Maanschin blinkert op sin Banjonett \u2013",
                "Un lett de Ogen wannern langs de Heid,",
                "Vun Kn\u00fcll to Kn\u00fcll de g\u0119le Schin hentlank,",
                "Un wit der\u0153wer hin in Nach un Schatten",
                "Un wider noch, wo de Gedanken treckt,",
                "Bet an en Hus \u2013 de Prester anne Sit,",
                "De B\u0119k un Waterr\u0153der an de anner,",
                "Un wannert mit de B\u0119k de Wisch hendal",
                "Bet an dat Heck un Port un in dat Holt \u2013 \u2013",
                "Un n\u00fclt de Kopp un steit un seggt: Maria!"
            ],
            [
                "Denn geit he wedder langsam op un dal.",
                "Wat schall man don? Gedanken hebbt \u0119rn Gank,",
                "Un op de Heiloh st\u00f6t se narbens an.",
                "Dar fleegt se, as en Holtduv langs de Marsch \u2013",
                "To Hus, to Hus! s\u00fch an! wa hett se't ili,",
                "Un is al bi de H\u00f6chden ut't Gesich.",
                "Wul \u0153wert Moor \u2013 dar flog se so to Tiden,",
                "Wenn he un Obbe arbeidn bi den T\u00f6rf;",
                "Wul d\u00f6rch de Abendluf \u2013 hoch \u0153wern Eschbom,",
                "Wenn se in Schummern seten v\u0153r de D\u0153r.",
                "Do weer dat sch\u00f6n! do weer dat all so ruhi,",
                "Un Morgens weck se nich de Larmkanon.",
                "Denn wanner he na Hansohm un de M\u0153l",
                "Un hin un h\u0119r vunt Hus, as nu dat Denken."
            ],
            [
                "Nu hett he l\u0119ben lehrt un starben sehn",
                "Un weet, de Welt is bunt un kort dat L\u0119ben,",
                "De Minschen kamt un gat der as de Heidbl\u00f6m,",
                "De ward topett un pl\u00fcckt un ward tor\u0119ten",
                "Un bl\u00f6ht doch narbens, wenn man se verplant,",
                "Un weert ok in de warmste Prestergarn.",
                "He h\u0119vt den Kopp un wannert wedder los.",
                "Wat kumt dar langs de Heid in Hot un Stock?",
                "Weer't vun de anner Sit, so gnad em Gott!",
                "He steit un s\u00fcht sik um \u2013 denn kumt he neger.",
                "De hett de Breed \u2013 doch geit he stif un m\u00f6d;",
                "Wat s\u00f6cht de hier bi Nachten inne Wildnis?",
                "\u00bbWer da?\u00ab Min Heinri! \u2013 Gott, du lewe Gott!"
            ],
            [
                "Un kost dat ok en Kugel un dat L\u0119ben \u2013",
                "De Flint is weg, se fat sik um den Hals \u2013",
                "De Ole is de Hot vun K\u00f6ppen fulln:",
                "Do schint de Maan em op sin Pockennarben",
                "Un op de Haar mit Grau un S\u00fclwer mank,",
                "Un in de blauen Ogen stat de Thran.",
                "Gottlof! du b\u00fcst mi bl\u0119ben! nu ist gut!",
                "Doch Heinri kann man \u0119ben seggn un snuckern:",
                "Wi hangt tosam bet an uns s\u0119li Enn'."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "6. Ut Lenken ward en Ked",
        "text": [
            [
                "Son P\u00fcsseln un Garneern un Arfen planten",
                "Dat gift en rechte Seel- un Arbeitsruh.",
                "De Platz an Tun hentlank is doch de beste,",
                "De hett de frie warme Morgens\u00fcnn.",
                "En beten rop dar gift dat Hus al Schatten",
                "Un ok de Eschen baben \u0153werhin.",
                "Wa is de wussen! Dat is rein en K\u0119rl,",
                "En breden Sleef \u2013 un schier! un wat v\u0153rn H\u00f6chde!",
                "De Tun ward ok to breet, de mutt mal knippt warrn,",
                "He's ok to hoch v\u0153r Greten mit \u0119r T\u00fcg.",
                "Wa hett dat Unkrut \u00fcnner D\u0119g un Tier!",
                "Brennetteln? t\u00f6f, dat Deert! ik will di krigen!",
                "Un all dat anner T\u00fcs mit lange Wutteln,",
                "Al all de K\u00f6pp herut \u2013 un Quitsch un Qu\u0119ken!",
                "Son Judenschol! \u2013 wa hett dat Lust to wassen!",
                "Dats rech en Irrgarn ... kikt se ni herut",
                "Mit blanke K\u00f6pp, as h\u00f6rn se mit dermank?",
                "Wulln ok mal tosehn, ob de S\u00fcnn noch schin?",
                "Un H\u00f6hnerswark \u2013 man los! \u2013 en F\u00f6r to Tid!",
                "En arm Kastanje rein dermank versn\u0119rt!",
                "De sch\u00fcll j\u00fcm doch ni ...",
                "\u00bbGuden Morgen, Nachbar!\u00ab",
                "De Ole rich sik langsam inne H\u00f6ch",
                "Un wisch den Sweet vun N\u00e4s un Pockennarben \u2013",
                "\u00bbGun Morn Herr Paster! dats en V\u0153rjahrsdag!",
                "So mutt dat w\u0119n, dat is al redi warm!\u00ab",
                "Herr Paster l\u0119 de Ellbagn op den Tun",
                "Un keek na alle Kanten in den Garn.",
                "De Tulken keemn al op un Osterbl\u00f6m,",
                "De Stickb\u0119rnb\u00fcscher harrn al gr\u00f6ne Bl\u0153d,",
                "Doch heeln de Im sik an de P\u0119perbl\u00f6m,",
                "Un sachden keem de eerste Bottervagel",
                "So lisen as en Blatt, un blank as Gold,",
                "Vunt Hus her\u0153wer inne helle S\u00fcnn,",
                "As keem he vun den Eschenbom hendal.",
                "Doch seet he kum, so keem en anner Fleerlink",
                "D\u0153rt Hus hend\u0153r in vuller Fahrt un Hitten.",
                "De Parlen stunn' em hell um Mund un V\u0153rkopp,",
                "Un um de Schullern slunkern g\u0119le Haar.",
                "De seeg ut blaue Ogen wild herum,",
                "De M\u00fctz in Hand, he s\u00f6ch wul na de anner.",
                "\u00bbWa hett \u0118r Heinri dar en Jung so smuck",
                "As Melk un Blot,\u00ab so seggt Herr Paster lisen:",
                "\u00bbDe's j\u00fcs so old as min Maria \u0119r.",
                "To Pingsten kumt se mal mitsams \u0119r Docter.",
                "Dat ward en L\u0119ben v\u0153r de beiden Jungs!",
                "Min Dochter ward sik ok vun Harten frein,",
                "De hollt noch j\u00fcmmer v\u0119l vun Se \u0118r Heinri.\u00ab"
            ],
            [
                "Ja, ja! seggt do de Ol, he ist ok weerth \u2013",
                "Ik will ni vun em spr\u0119ken \u2013 he is gut;",
                "He harr wul h\u00f6ger kam kunnt, wenn he wull;",
                "He d\u0119 v\u0153r mi, wat w\u0119ni Kinner do't.",
                "Gott lohnt em dat!",
                "Herr Paster kamt Se in",
                "Un n\u0119hmt Se'n Pip un'n kolen Drunk v\u0153rleef!",
                "Lop rin Jung! segg Bescheed, Herr Paster kumt!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Dat D\u00f6rp in Snee",
        "text": [
            [
                "Still as \u00fcnnern warme D\u0119k",
                "Liggt dat D\u00f6rp in witten Snee,",
                "Mank de Ellern sl\u00f6ppt de B\u0119k,",
                "\u00dcnnert Is de blanke See."
            ],
            [
                "Wicheln stat in witte Haar,",
                "Spegelt slapri all de K\u00f6pp,",
                "All is ruhi, kold un klar,",
                "As de Dod, de ewi sl\u00f6ppt."
            ],
            [
                "Wit, so wit de Ogen reckt,",
                "Nich en L\u0119ben, nich en Lut;",
                "Blau na'n blauen H\u0119ben treckt",
                "Sach de Rok nan Snee herut."
            ],
            [
                "Ik much slapen, as de Bom,",
                "S\u00fcnner Weh un s\u00fcnner Lust,",
                "Doch dar treckt mi as in Drom",
                "Still de Rok to Hus."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Min Platz voer Doer",
        "text": [
            [
                "De Weg an unsen Tun hentlank",
                "Dar weer dat wunnersch\u00f6n!",
                "Dar weer des Morns min eersten Gank",
                "Int Gras bet anne Kneen."
            ],
            [
                "Dar sp\u0119l ik bet to Schummern hin,",
                "Dar gev dat Steen un Sand;",
                "Des Abends hal mi Obbe rin",
                "Un harr mi bi de Hand."
            ],
            [
                "Denn w\u00fcnsch ik mi, ik weer so grot,",
                "Dat ik der r\u0153wer seh,",
                "Un Obbe meen, un sch\u00fctt den Hot,",
                "Dat keem noch v\u0119ls to fr\u00f6h."
            ],
            [
                "Dat keem so wit, ik heff se sehn,",
                "De Welt dar buten v\u0153r:",
                "Ik wull, se weer man half so sch\u00f6n,",
                "As do min Platz v\u0153r D\u0153r."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Abendfreden",
        "text": [
            [
                "De Welt is rein so sachen,",
                "As leeg se deep in Drom,",
                "Man h\u00f6rt ni weenn noch lachen,",
                "Se's lisen as en Bom."
            ],
            [
                "Se snackt man mank de Bl\u0153der,",
                "As snack en Kind in Slap,",
                "Dat s\u00fcnd de Wegenleder",
                "V\u0153r K\u00f6h un stille Schap."
            ],
            [
                "Nu liggt dat D\u00f6rp in Dunkeln",
                "Un N\u0119wel hangt derv\u0153r,",
                "Man h\u00f6rt man \u0119ben munkeln,",
                "As keem't vun Minschen h\u0119r."
            ],
            [
                "Man h\u00f6rt dat Veh int Grasen,",
                "Un Allens is in Fr\u0119d,",
                "Sogar en sch\u00fcchtern Hasen",
                "Sleep mi v\u0153r de F\u00f6t."
            ],
            [
                "Das wul de Himmelsfr\u0119den",
                "Ahn Larm un Strit un Spott,",
                "Dat is en Tid tum B\u0119den \u2013",
                "H\u00f6r mi, du frame Gott!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "De Moel",
        "text": [
            [
                "De Dag geit to Rau,",
                "Opt Gras liggt de Dau,",
                "De Wulken ann H\u0119ben ward roth.",
                "Dats Allens so still,",
                "Ik weet ni wa'k will,",
                "Ik l\u00f6v, mi is truri to Moth."
            ],
            [
                "De Pock quarkt int Rohr,",
                "De Voss bru't int Moor,",
                "Un wit inne Feern schallt Gesank.",
                "Min Hart stiggt to H\u00f6ch,",
                "Ik weet ni, wa'k seeg,",
                "De Thran lopt de Backen hentlank."
            ],
            [
                "Dar achter de Weid",
                "Wit \u0153wer de Heid",
                "Dar schimmert ann Himmel en M\u0153l:",
                "Dat is mi, as weer",
                "Ik dar v\u0153r de D\u0153r,",
                "Un seet oppen M\u0153lnbarg un sp\u0119l."
            ],
            [
                "Denn seeg dar Een rut,",
                "Den kenn ik so gut,",
                "Den seet ik so oft oppen Schot;",
                "De Steen leep un klung,",
                "De Mann seet un sung,",
                "Ann H\u0119ben de Wulken weern roth."
            ],
            [
                "Do weer ik noch kleen,",
                "Nu b\u00fcn ik alleen,",
                "Wull weet, ob de Ol dar noch steit?",
                "De Luch is so luri, \u2013",
                "Dat Leed is so truri:",
                "Gottlof, dat de M\u0153l doch noch geit!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Se lengt",
        "text": [
            [
                "De See is vuller Water,",
                "Dat Hart is luter Blot,",
                "Un kumt de Maan an H\u0119ben,",
                "So stiggt un fallt de Floth."
            ],
            [
                "Un seeg ik em vun widen,",
                "So stiggt mi all dat Blot:",
                "So stiggt de See un fallt se,",
                "Un kumt un ebbt de Floth."
            ],
            [
                "An H\u0119ben treckt de Wulken,",
                "To F\u00f6ten rullt de See,",
                "De Welt is grot un eensam,",
                "Min Hart so l\u00fctt un weh."
            ],
            [
                "Ob hell de S\u00fcnn der baben?",
                "Un achter gr\u00f6n dat Land?",
                "Ik seeg man grau un d\u00fcster",
                "Den N\u0119wel op den Strand."
            ],
            [
                "De S\u00fcnn de sackt int Water,",
                "De Hadbar kumt ut't Reth.",
                "De See is noch int Wogen,",
                "Se singt \u0119r Abendleed."
            ],
            [
                "Wat dar ut Water kluckert,",
                "Dat is de wille Swan:",
                "Wat hett he noch to ropen",
                "\u00c6wer de glatte Bahn?"
            ],
            [
                "Ut Duff un N\u0119wel blinkert",
                "Vun widen noch en Kahn:",
                "Wull weet? dar seht ok Ogen",
                "Tor\u00fcgg mit d\u00fcstre Thran. \u2013"
            ],
            [
                "Wa much ik swimm' un s\u0119geln",
                "So ruhi as de Swan,",
                "Oder mit de Wulken",
                "Un mit de stille Maan!"
            ],
            [
                "Ik much wul as de Hadbar",
                "To Hus so still un kleen:",
                "Nu sta ik hier ant Water",
                "Un h\u00f6r de Waggen tehn."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Hartleed",
        "text": [
            [
                "Wat weenst du di de Oogen blank?",
                "Segg an: wat deit di weh?",
                "Is Vader krank, is Moder krank?",
                "Is Broder ut to See?"
            ],
            [
                "\u00bbOch ne! mit Vader hett' keen Noth,",
                "Un Moder spinnt dat Flass,",
                "Doch weert em b\u0119ter, weer he dot",
                "Un \u00fcnnert gr\u00f6ne Gras."
            ],
            [
                "Ja b\u0119ter leeg he kold un still",
                "Al \u00fcnnern Likensteen.",
                "De Wind is lud, de See is wild,",
                "\u2013 Un ik mutt weenn un weenn.\u00ab"
            ],
            [
                "Un gung de See ok noch so krus",
                "Un noch so arg to Kehr:",
                "Al menni Schipper keem to Hus,",
                "De lang verg\u0119ten weer."
            ],
            [
                "So ween di nich de Ogen blank,",
                "Un wisch di man de Thran;",
                "En junge Blot, en nie Plank",
                "De ward ni \u00fcnnergan."
            ],
            [
                "\u00bbUn leeg he inne depe See,",
                "Dat weer em wul to g\u00fcnn',",
                "Dar h\u00f6r he nix vun Angst un Weh",
                "Un Schimp un Schann un S\u00fcnn. \u2013"
            ],
            [
                "Dar keemn Soldaten, blink un blank,",
                "De weern so smuck to sehn,",
                "Dar gungn Soldaten flink un frank,",
                "Do fung ik an to ween."
            ],
            [
                "Un ween mi noch de Ogen ut,",
                "Un b\u00fcn so hartsbedr\u00f6ft,",
                "He weer so junk, he weer so gut,",
                "Ik harr em Allens l\u00f6vt."
            ],
            [
                "He weer so junk, he weer so slank,",
                "He s\u00e4, he keem so bald,",
                "Nu h\u00f6r ik al de W\u0119ken lank,",
                "Wa Lof un Bl\u0153der fallt."
            ],
            [
                "Un kumt he nu un nimmermehr,",
                "Wo schall ik eenmal hin!",
                "So sack ik as dat Lof na Eer",
                "V\u0153r Schimp un Schann un S\u00fcnn.\u00ab"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Wa Swinegel un Matten Has' inne Wett lepen",
        "text": [
            [
                "Swin\u0119gel harr de slechte Mod:",
                "Drunk he to v\u0119l, so prahl he grot,",
                "Un keem't ins, dat de D\u00f6rst em qu\u00e4l,",
                "So drunk he jedesmal to v\u0119l,",
                "Un D\u00f6rst \u2013 dat weer sin swacke Sit \u2013",
                "De qu\u00e4l em fast to jeder Tid."
            ],
            [
                "Bi'n M\u0153lendik, to Enn de Wischen,",
                "Harr Pock en Weerthshus mank de R\u00fcschen,",
                "Dar bru de Voss sin baiersch Beer,",
                "Dar weer dat nett, wenn't Summer weer.",
                "Ok kunn man dar dat Water sehn \u2013",
                "Un Pock sin Fru de sung mal sch\u00f6n!"
            ],
            [
                "Hans Nachtigal wahn wat to Sit.",
                "Dats doch ok nix v\u0153r B\u00f6rgersl\u00fcd",
                "As Stachelswin un Matten Has',",
                "De h\u00f6rt dat geern, wenn Kukuk blas',",
                "Un r\u00fckt dat geern, wenn Wittkohl r\u00fck,",
                "Un w\u00fcltert geern in weken Slick."
            ],
            [
                "De Has' weer bang \u2013 he h\u0119v de Pot:",
                "Swin\u0119gel seet der breet un grot,",
                "Un segg: Wat d\u00fcnkt di, Nawer Matten?",
                "Wi sitt hier fuchdi un in Schatten,",
                "Wi swirt mal um! wi drinkt mal d\u0153r!",
                "Uns Krogweerth kriggt je Sch\u00fcllgns derv\u0153r.",
                "De S\u00fcnndag is de slechste Dag,",
                "De Schosters holt Kant\u00fcffeljagd,",
                "Swin\u0119gels ut de P\u00fcll to rappsen.",
                "Ik f\u00fcrch mi gar nich v\u0153r de Tappsen,",
                "Doch makt se Fru un Kinner bang;",
                "Ik ga un spikeleer so lang.",
                "W\u00fcllt wi mal glik blau Maandag maken?",
                "Di knickt se doch je sunst de Knaken.",
                "De ganze Landw\u0119hr is mit L\u00fcssen,",
                "Ik heff man h\u00f6rt, de krigt je B\u00fcssen.",
                "Gif an! wat sch\u00fcll wi mal beriten?",
                "Hest Lust mal inne Wett to smiten?",
                "Sch\u00fcll wi mal wrangeln? wullt mal haken?",
                "Hest Moth, en Barentog to maken?",
                "Ik harr noch Lust, den Bull to narrn:",
                "Wa schull de Bengel grimmi warrn!"
            ],
            [
                "Doch Matten segg, un slick de Hann':",
                "Dat ward wul Tid mal antospann'!",
                "Wenn Nawer mit will, mak he to,",
                "He's man wat langsam inne Schoh."
            ],
            [
                "\u00bbSon Stankversit! son Schr\u0153kelbeen!",
                "Hett de wul'n Mullwarp lopen sehn?!\u00ab"
            ],
            [
                "Genog, Swin\u0119gel makt en Wett,",
                "Wokeen de besten Schinken hett:",
                "Dree mal de Wischen op un dal,",
                "Bi 'n Pockenstohl dar weer dat Mal;",
                "Un keem de Has' toeerst to Stell,",
                "Trock he em f\u00f6ftein Nateln ut Fell,",
                "De wull he an sin Leefste schicken,",
                "Dar kunn se Slachtid Wuss mit pricken;",
                "Den neegsten S\u00fcnndag wulln se renn', \u2013",
                "Un darmit harr de Strit en Enn'.",
                "In Fr\u0119d un Eendrach, as dat h\u00f6r,",
                "Broch Matten Nawer bet na D\u0153r;",
                "De l\u0119 sik as en Klun torech,",
                "Un Matten h\u00fcpp op T\u00f6ntjen weg."
            ],
            [
                "Kriggt man des Abends mal en F\u0119s,",
                "So hett man annern Dags en Bl\u0119s,",
                "Un weer man kl\u00f6ker as en Voss,",
                "So steit man Morgens as en Oss:",
                "De Kopp so dick, de Moth so slech,",
                "Un alle Herrlichkeit is weg!",
                "Dats leidi: g\u00fcstern gungt as sm\u0119rt \u2013",
                "Vundag' de ganze Welt verkehrt."
            ],
            [
                "Swin\u0119gel dach: wa weerst du dumm,",
                "De Matten l\u00f6ppt di dremal um!",
                "He f\u00f6hl al langs de ganze Hut,",
                "As trock man em de Stacheln ut;",
                "He kn\u00fcll sik wedder still tohopen,",
                "Sin Fru muss em ton Kaffe ropen,",
                "Un muss em fragen, wat em f\u0119hl,",
                "Un l\u00fcff em denn sin sware Seel,",
                "Un s\u00e4: dar lat du Frunsl\u00fcd sorgen!",
                "Nix mehr as dat, so b\u00fcst du borgen!"
            ],
            [
                "De S\u00fcnndag keem \u2013 wa lach de Welt!",
                "De S\u00fcnn schin opt Kant\u00fcffelfeld,",
                "De Schosterjunges keemn mit Hacken,",
                "Mit Schotfell v\u0153r, in vullen Snacken,",
                "Opkr\u00e4mpte Arms \u2013 un all noch n\u00fcchtern!",
                "Uns Stachelswin verkrop sik sch\u00fcchtern,",
                "Krop langs de Reegen \u0153wern Wall,",
                "Na't Holt rin, na de Wischen dal,",
                "Un seeg dar Matten all ann Graben",
                "Int Gras sik \u00f6bn int Springn un Draben.",
                "Wa weer he glatt, wa weer he k\u00e4mmt!",
                "Un alle Lenken sm\u0119rt un stemmt,",
                "Als harr Jan Cla\u00dfen em eerst r\u0119ben.",
                "Swin\u0119gel! \u2013 lop! \u2013 dat gelt dat L\u0119ben! \u2013"
            ],
            [
                "De Has' de leep, as weert en Swulk,",
                "As weert en Schatten vun en Wulk,",
                "He leep de lange Wisch hendal,",
                "Un weer int Flegen bet ant Mal."
            ],
            [
                "S\u00fch dar! int Dack ann M\u0153lenpohl,",
                "Wat sitt dar oppen Pockenstohl?",
                "\u2013 De Has' de dacht, he weer wul dun \u2013",
                "Swin\u0119gel ruhi in en Klun! \u2013"
            ],
            [
                "\u00bbWat? b\u00fcst al ankam?\u00ab seggt de Has':",
                "\u00bbJa,\u00ab seggt Swin\u0119gelsch, \u00bbdats je'n Spa\u00df!\u00ab",
                "De Has' de seeg man \u0119ben hin,",
                "\u2013 He heel \u0119r v\u0153r Herr Stachelswin: \u2013",
                "So jag he as en Blitz darvan,",
                "Un keem bi't Holt bi'n Dorpahl an."
            ],
            [
                "S\u00fch dar! dar huck al an den Pahl",
                "Fru Stachelswinsche \u0119r Gemahl!"
            ],
            [
                "De Has' de wis' em gau de R\u00fcgg",
                "Un jagt hendal, as wenn he fl\u00fcgg."
            ],
            [
                "Un wedder sitt der, jedes Mal,",
                "Opn Pockenstohl \u2013 ann Heckenpahl",
                "\u2013 Un wenn he as en Kugel sus' \u2013",
                "Swin\u0119gel! ruhi as to Hus!"
            ],
            [
                "So leep he dreemal op un af,",
                "As flog en Pil mit vuller Kraf:",
                "Toletz in Angst un Sweet un Noth,",
                "Un as he ankeem \u2013 weer he dot."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Hans Schander",
        "text": [
            [
                "Wenn Markt un Boden lerri ward,",
                "De Geestl\u00fcd langs den Lannweg fahrt,",
                "Ast S\u00fcnnabnds j\u00fcmmer ward to lat,",
                "So schulln wi ok wul op de Strat.",
                "Doch wi sitt drunkfast bi den Kros,",
                "Makt een Knop na den annern los.",
                "Wat tellt wi op de depen W\u0119g',",
                "De P\u00fctt un P\u00f6hl un Gr\u00f6bn un St\u0119g",
                "Vun Rugen Barg bet Wesselburen?",
                "Uns Olsche sitt je warm to luren,",
                "De Kopp in Dok, de Arms in Platen:",
                "Se will de Hitz ni afk\u00f6hln laten!"
            ],
            [
                "Dat funn Hans Schander ok so wahr",
                "Int Heider P\u0119rmark v\u00f6rrig Jahr.",
                "Hans Schander! weerst du doch so klok",
                "Un h\u00f6rst du, wat din Telsche sprok!",
                "Se s\u00e4 di doch, du weerst en Suput,",
                "Du weerst en echten, wahren Rugsnut,",
                "Dat an vun Juni bet to Mai",
                "Din N\u0153s weer jeden S\u00fcnnabnd twei,",
                "Dat alke Achendeel na M\u0153l",
                "Du un de M\u00f6ller harrn to v\u0119l,",
                "Du brochst keen Pf\u0119rd na Kr\u00fcschan Smid,",
                "Besapen brochst du't wedder mit:",
                "Gungst kum to Kark mit n\u00fcchtern Kopp",
                "Un keemst to Hus mitn Blihot op.",
                "Se warschu di, v\u0153r all din S\u00fcnn'",
                "War man di mal inn Landgrabn finn',",
                "In D\u00fcstern warn di noch de Hexen",
                "Bi'n Rugen Barg mal afprofexen,",
                "Dat keem noch mal \u2013 du schust man sehn, \u2013",
                "Du brokst toletz noch Hals un Been,",
                "Se warn di noch mal Morgens twischen",
                "De Pocken ut den Nothpohl fischen!"
            ],
            [
                "Wa arg de b\u00f6sen Manns doch s\u00fcnd!",
                "So menni Rath geit innen Wind!",
                "De beste Fru \u0119r beste Wort",
                "Sp\u00f6lt de verdreihte Brannwin fort! \u2013"
            ],
            [
                "Doch unsen Hans nich to verg\u0119ten,",
                "He harr sik P\u0119rmark ganz vers\u0119ten.",
                "Dat weer in Heid doch gar to n\u00fcdli!",
                "He sm\u00f6k un drunk sik so gem\u00fcthli:",
                "Geburtstag firt man, wenn man mag,",
                "Doch P\u0119rmark is nich alle Dag.",
                "Un bi em to seet Peter Roder,",
                "Den harr he lewer as sin Broder,",
                "Son Peter Lusti, l\u00fctt un rund,",
                "De harr v\u0153r Kn\u0119p ni wassen kunnt.",
                "De seet un \u00bbmau\u00ab j\u00fcs as en Kater;",
                "De Beerwitz leep as schiti Water;",
                "V\u0153r Lachen kunn de Weerth ni stan,",
                "War roder as en kunschen Hahn,",
                "Un Spa\u00df un H\u0153g noch j\u00fcmmer gr\u00f6ter,",
                "Un Beer un Brannwin j\u00fcmmer s\u00f6ter;",
                "Een Qualm un Larm de ganze Stuv,",
                "Un de Weerthsche krei asn Lacherduv."
            ],
            [
                "De Wind much buten huln un brumm',",
                "Wat sch\u0119r sik Hans en Haar derum!",
                "Blev em man Kros un Buttel stan,",
                "So kunn v\u0153r em de Welt vergan. \u2013"
            ],
            [
                "De Spa\u00df is as opt Feld de Mahn,",
                "De fallt entwei, fatst du em an;",
                "He's as de Snee int Water sm\u0119ten:",
                "En Ognblick witt un denn verg\u0119ten;",
                "He's as dat Nordfl\u00fcs inne H\u00f6ch:",
                "Kikst du man hin, so ist al weg;",
                "He's as de bunte R\u0119genbag,",
                "De in en Ruff de Storm verjag."
            ],
            [
                "Keen Minsch kann \u0153wern Stunn bef\u0119hln.",
                "Man kann de Klock wul r\u00fcggwarts stelln,",
                "Doch geit de Tid \u0119rn scheben Gank \u2013",
                "Un Hans mutt fort in kort od'r lank.",
                "Dat ward to lat, he mutt to P\u0119rd,",
                "Un weer Frenz Buhmann ok de Weerth,",
                "He mutt to P\u0119rd un weer't en Wedder,",
                "So gruli \u2013 as sin Telschemedder."
            ],
            [
                "De Windk\u0119rl blas' as schull he starbn,",
                "De R\u0119gen klatsch mit H\u00f6llenlarm:",
                "Denn leih der'n Blitz an ganzen H\u0119ben,",
                "Denn mak de Dunner de Eer to b\u0119ben,",
                "Dat kunn je'n Kind in D\u00fcstern sehn,",
                "De D\u00f6wel weer vunnacht to Been."
            ],
            [
                "Hans tr\u00fcnnel witbeent op sin Run,",
                "Gev em de Sparn un ree dervun,",
                "Leet Dreck un Lehm rund um sik spein",
                "Un Wind un Wulken huln un leihn,",
                "Greep dann un wann mal na de M\u00fctz,",
                "Brumm dann un wann en Bummelwitz,",
                "Un wenn de Run mal trager leep,",
                "So knall he sitwarts mit de Sw\u0119p.",
                "He weer je'n K\u0119rl! he harr je Knaken!",
                "Wat schull son b\u0119ten Wedder maken!",
                "De H\u00f6nergloben is v\u0153r K\u00fcken!",
                "De Voss, de dot is, lett sin N\u00fccken!",
                "He h\u00f6r nich op son Wiwerkl\u0153n',",
                "He harr sin Dag' nich sp\u00f6keln sehn!",
                "He ree je oft den Heider Weg,",
                "Wenn man keen Hand v\u0153r Ogen seeg!",
                "Inn Nacht so swart as Kaffedick,",
                "In Dreck so taag as Schosterpick.",
                "Un Run dat weer en P\u0119rd to lopen!",
                "Ok kunn man sacht en Minschen ropen."
            ],
            [
                "Ja \u2013 dat is wahr \u2013 vunnacht weer't dull!",
                "Pickswarte Luft \u2013 bi M\u00fctzen vull",
                "Kunn man se'n acht Dag' mit sik dr\u0119gen,",
                "De S\u00fcnn harr doch keen Lock rin kr\u0119gen."
            ],
            [
                "Un likes \u2013 r\u00fcggwarts mutt man kiken,",
                "Een kunn je wat oppe Hacken sliken;",
                "Denn weer ok Allens swart un grau,",
                "He kenn den Weg je to genau:",
                "Bi Wesseln is dat nich so s\u0119ker,",
                "Frag B\u00f6hmke man, den Appelh\u0153ker!",
                "Dar liggt de N\u0153tgank linker Hand,",
                "Dar keem Jan Hinners vun Verstand.",
                "De Wesslers ut de ole Welt",
                "Tellt dar int Gras \u0119r falsche Geld:",
                "\u00bbKron oder M\u00fcnt!\u00ab \u2013 schriggt denn de Een,",
                "\u00bbSni af! sni af!\u00ab \u2013 \u00bbTo kleen! to kleen!\u00ab",
                "De Landverm\u0119ter mit de \u0118l",
                "R\u00f6ppt Nacht v\u0153r Nacht: \u00bbHier is de Sch\u0119l!\u00ab",
                "He hett Ditmarschen do verm\u0119ten,",
                "As Land un Friheit warn tor\u0119ten,",
                "Un alke Jahr vun Ort to Ort",
                "Geit he en l\u00fctten Hahntritt fort.",
                "Un inne Sandkuhl dicht darv\u0153r",
                "Befull Ties Hans mit Wagn und P\u0119r;",
                "Un in den Busch hier'n b\u0119ten rop",
                "Hung Dod\u0119k sik inn Sackstau op;",
                "Un hier int Siel, wo't Water sickelt,",
                "Funn' se dat Kind in Stroh inwickelt."
            ],
            [
                "De Storm hul as dat Westerhaf,",
                "Mit Ammers keem de R\u0119gen raf;",
                "Blind warn de Ogen, wenn dat leih,",
                "De Dunner reet de Ohrn entwei;",
                "V\u0153rn \u00bbBullerwedder\u00ab, as man seggt,",
                "\u00bbMit Stackholt\u00ab weer 't noch v\u0119ls to slecht,",
                "Wull't Hunden hageln un Katten sni'n,",
                "Kunn de Skandal ni gr\u00f6ter sin."
            ],
            [
                "Un as de Larm recht h\u00f6llenarg,",
                "Seeg Hans in Blitz den Rugen Barg \u2013",
                "Un vun den Tippel bet ton Grund",
                "Viglin un Danzen kunterbunt."
            ],
            [
                "En Klewerveer is wunnersch\u00f6n",
                "V\u0153r alke Art vun Ognverschr\u00f6n!",
                "As Bosco mal na Schanz spazeer,",
                "Keem j\u00fcst en Reeg vun Melkdierns h\u0119r;",
                "He dreih sin Rink \u2013 un mit en Mal",
                "Meenn se, dar weer en Waterpahl.",
                "Do sch\u00f6rten se de R\u00f6ck toh\u00f6ch:",
                "Man Een seeg allens flack un dr\u00f6g;"
            ],
            [
                "De harr sik eerst in Ogenblick",
                "Bi't Dor en Klewerveer afpl\u00fcckt."
            ],
            [
                "En falschen Sch\u00fcllnk kann ok wul deen'n.",
                "Hans wuss tum Gl\u00fcck, he harr noch een. \u2013"
            ],
            [
                "Wat l\u00f6ppt so kold sin R\u00fcgg hentlank? \u2013",
                "Dat is keen Sweet: dar's Water mank!"
            ],
            [
                "De Been un Kinnladn b\u0119wert em:",
                "Schull he vellicht dat Fewer hemm?"
            ],
            [
                "Run f\u00f6hl de Sparn, Hans greep de Mahn:",
                "En Blitz, en B\u00f6mn \u2013 dat Krack blev stahn."
            ],
            [
                "Herrje noch mal! wat war he wis!",
                "Em warn de Haar as Bessenris',",
                "Se l\u00fcchten em de M\u00fctz vun Kopp",
                "Un stunn as B\u00f6rsten pillik op!"
            ],
            [
                "Dat weer keen Danz, as Schulz uns lehr,",
                "Ecssaise, Fran\u00e7aise vun Hamborg h\u0119r,",
                "Keen Cotillon un engelsch Jigg:",
                "\u00bbKopf ins Gerad, F\u00fc\u00df ausw\u00e4rzig!\u00ab"
            ],
            [
                "N\u0119, S\u0153bentritt un Sch\u00fclper Bar,",
                "Un Eschepee en anner Paar,",
                "Un J\u00e4gern, Twetritt-inne-Wett,",
                "Un eruml\u00fctt en Menuett,",
                "Un Russendanz, de Been in Hucken,",
                "As Grash\u00fcppers un Hasselpocken!"
            ],
            [
                "Babn oppen Barg seet Peter Ohrt,",
                "He streek de Geig un s\u00e4 keen Wort,",
                "Un bi em fidel Ackermann,",
                "Un Dod\u0119k sett dat Waldhorn an \u2013"
            ],
            [
                "Un as he tut, keem't Osten h\u0119r,",
                "As Kannbarg mit sin twinti P\u0119r:",
                "H\u00f6hup! man h\u00f6r de Knaken kl\u0153tern,",
                "H\u00f6hup! man h\u00f6r de Athen r\u0153tern.",
                "Vun Krattbusch na Ostroh hendal,",
                "D\u0153rt Moor bet na den Galgenpahl,",
                "Un vun den Keller na Spanngrund",
                "Gungt heisterkopp un kunterbunt.",
                "Se keemn sogar von Hemmingst\u0119d,",
                "Un ut den Sand bi Weddingst\u0119d.",
                "Bi Dusend\u00fcwel un Grimmslit",
                "Ligt v\u0119le Junkers inne Schit,",
                "V\u0119l sch\u00f6ne Been, ok adlige Knaken,",
                "De F\u00f6ffteinhundert de Fahrt mit maken:",
                "De flogen alle ut den Murt,",
                "Als wenn en Swarm utn Imkorf snurrt.",
                "De Junkers mit de langen L\u0119den,",
                "De dreehunnert Jahr int Swinmoor seten,",
                "De steken, as Kant\u00fcffelp\u00fcll,",
                "Den Kopp rut ut de D\u00fcttelkn\u00fcll \u2013",
                "Maas wuss se op de kahle Pann",
                "Un g\u0119lgr\u00f6n Water dripp dervan.",
                "Dat gung, as wenn he blasen harr:",
                "\u00bbDe Bur de kumt, nu wahr di, Garr!\u00ab"
            ],
            [
                "As Bartelmees de Hadbarn teeht,",
                "As j\u00fcm in Harst de Wulken seht,",
                "As wenn in H\u0119bn de T\u00fcten schrigt,",
                "As wenn de Beest dat Birssen krigt,",
                "So flogn se, Junker Slenz ann Topp",
                "Dal na Spanngrund, den Galgen herop!"
            ],
            [
                "Un hoch opt Rad seet ol Clas Dau:",
                "He weer vunt Fahrn noch banni flau;",
                "He harr sik \u0119bn de Been utflecht",
                "Un sett sik j\u00fcs den Kopp torecht."
            ],
            [
                "He weer sin Tid en argen S\u00fcnner,",
                "He dr\u00fc\u00dfel dree unsch\u00fclli Kinner,",
                "Mit s\u0153wen Harten, as he swan,",
                "Kunn he bi Dag' unsichtbar gan."
            ],
            [
                "Hans Lakmann l\u0153hn sik an den Pahl,",
                "Em fulln noch oft de Fingern dal,",
                "He schrov se fast an beide Hann'",
                "Un trock sik denn sin Sch\u0119nbeen an."
            ],
            [
                "Nu richt de Anner sik toh\u00f6ch,",
                "Un reck de Lenken all torech,",
                "Un r\u00f6hr de Kinnback s\u00fcnner Lippen,",
                "Un slog sik op sin nakten Rippen."
            ],
            [
                "De R\u0119d muss banni Indruck maken,",
                "Se klappern Bifall mit de Knaken.",
                "Denn Allens still \u2013 de Junker tr\u0119d'",
                "Herut as heel he'n Gegenr\u0119d,",
                "Neem Herr vun Galgen oppe Nack",
                "Un nu ging't v\u0153rwarts huckeback."
            ],
            [
                "Steit man bi Wesseln op den Wall,",
                "So s\u00fcht man langs de Heid hendal,",
                "De Galgen van di na Ostroh,",
                "De Ruge Barg dicht v\u0153r di to:",
                "Dar heel uns Hans, as wenn he dr\u00f6m,",
                "As nu de Hupen neger keem."
            ],
            [
                "Ja, weern dat Heider Melkdierns w\u0119n,",
                "Mit rode Lippen um de T\u00e4hn:",
                "Doch ole Schachteln, s\u00fcnder Str\u00fcmp",
                "Un Schoh, un Fleesch, inn Dodenhemb."
            ],
            [
                "Bi Dag' un v\u0153r sin egen D\u0153r \u2013",
                "Keem solken Tog vun Wesseln h\u0119r,",
                "Man lepen rinner, hartensfroh,",
                "Weer man eerst D\u0153r un Klinken to.",
                "Harr Hans keen Magen as en P\u0119rd,",
                "Dat Binners harr sik buten kehrt. \u2013 \u2013"
            ],
            [
                "Man kennt den D\u00f6wel an sin Fot",
                "Un Bonaparte an sin Hot,",
                "So muss man, keek man blot mal hin,",
                "Vullst\u0119dsche glik ant Pr\u00fcschen kenn'.",
                "Se seet un heel \u0119rn N\u00e4sentros,",
                "En Povis statt en Tabacksdos."
            ],
            [
                "As Lieschen Allerlei noch l\u0119v,",
                "Do kunn se bellen as en T\u0119v:",
                "Dat kunn man nu noch anne T\u00e4hn",
                "Un an de Kinnbacksknaken sehn."
            ],
            [
                "Se f\u00f6hr ok hier dat grote Wort.",
                "Se smeet \u0119r Been na Peter Ohrt:",
                "Do full de ganze K\u0119rl in St\u00fccken,",
                "As weert en Hupen Sw\u0119welsticken."
            ],
            [
                "Dat Danzen heel en Ognblick op,",
                "Un Peter s\u00f6ch sik wedd'r tohop,",
                "Un Lieschen wink de Fremdn toh\u00f6ch,",
                "Slog Vullst\u0119dsche \u0119rn Povis weg,",
                "St\u00f6tt \u00bbol Madam\u00ab vun Pockenstohl,",
                "Un \u00bbswarte Carl\u00ab in R\u00fcschenpull:",
                "Denn wink se Dod\u0119k mit de Hand,",
                "Un darmit stobn se d\u0153r den Sand."
            ],
            [
                "Nu kreeg Musik un Danz eerst Art,",
                "As wenn de L\u00f6her Roland fahrt.",
                "Se krelln sik as en Slachterwif,",
                "Se dreihn sik as en P\u00fcttjerschiv ..."
            ],
            [
                "As jener K\u0119rl weer Hans to Mod:",
                "De ole Fritz sl\u0119p em int Slott,",
                "He funn em oppe Strat besapen",
                "Un leet em in sin Stuv utslapen \u2013",
                "Wat de denn\u00f6s v\u0153r Ogen mak!",
                "Nich vullns so gut stunn Hans sin Sak."
            ],
            [
                "He dacht an all sin sch\u00e4ndli Fl\u00f6ken, \u2013",
                "He wull sik nu to b\u0119tern s\u00f6ken, \u2013",
                "En Sweetdripp hung an jede Haar,",
                "Un wa mi recht is, b\u0119 he gar;",
                "Ik weet dat ni genau, \u2013 genog,",
                "As he de Ogen opwarts slog,",
                "Keem weddern Blitz un denn en Krachen,",
                "Denn d\u00fccht em fast, as h\u00f6r he lachen:"
            ],
            [
                "Denn f\u00f6hl he'n Fun\u00dfeln int Gesich,",
                "Um Arms un Hann' un langs den R\u00fcgg \u2013",
                "Dat weer, as stunn he achtern P\u0119rd",
                "Un f\u00f6hl dat Fucheln mit den Steert ..."
            ],
            [
                "As he de Ogen apen kreeg,",
                "Weer he al \u0153wern Wildpahl weg.",
                "He jag to Hus \u2013"
            ],
            [
                "Dat weer doch leidi,",
                "Sin Run sin halwen Steert weer heidi."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "De Fischtog na Fiel",
        "text": [
            [
                "Dat heet sik Lif un Seel opfrischen,",
                "Des S\u00fcnndas mal na Fiel to fischen;",
                "Dar geit dat lusti Tog um Tog,",
                "Denn mal'n H\u0119k un denn mal 'n Pogg."
            ],
            [
                "Man sitt de W\u0119k sik redi krumm,",
                "Man sitt de W\u0119k sik redi dumm,",
                "Dat weer je sch\u00e4ndli, weer je s\u00fcndli,",
                "Th\u0119r man sik S\u00fcnndas ni mal gr\u00fcndli,",
                "Un mak sik mal de Lenken \u00f6li",
                "Un \u00dcnnerlif un Seel mal k\u00f6hli."
            ],
            [
                "Dat is en Schoster redi n\u00f6di,",
                "Dat hollt em Hart un Bossen sm\u00f6di,",
                "Keen Sodaseep fat so op Pick,",
                "As S\u00fcnndas mal na'n Fieler Dik."
            ],
            [
                "De Luff is sch\u00f6n, dat Wedder moje,",
                "De S\u00fcnn is noch nich ut de Koje,",
                "De Heiders ligt noch deep to snurken,",
                "In Schummern trillt de eersten Lurken,",
                "Umswirn un Singn vun Duts un Pocken",
                "Is vun S\u00fcnnabnd noch nich int Stocken!",
                "Doch r\u00fckt dat ut de B\u00f6m so frisch,",
                "Een ward so n\u00fcchtern as en Fisch;",
                "Doch r\u00fckt dat Gras so gr\u00f6n vun \u00fcnnern,",
                "Dat kunn en Fohrmannsknecht verm\u00fcnnern."
            ],
            [
                "De Schosters s\u00fcnd al lang int Wogen",
                "Un wascht den Slap ut beide Ogen.",
                "De Kaffe dampt \u2013 dat Finster apen, \u2013",
                "De Rullbr\u00f6d glid ok dal int Slapen.",
                "En Sl\u0119pen Pannkok nimt man mit.",
                "Hannoveraner hett en Nett,",
                "Speckschoster mit dat Angesicht",
                "De nimt dat op sin breden R\u00fcgg.",
                "De Blickensl\u00e4ger kumt to angeln,",
                "Der Kannegie\u00dfer \u00bbthut nich mangeln\u00ab;",
                "Ok f\u0119hlt keen Brannwin, Melk un Beer,",
                "Un v\u0153rwarts treckt dat wille Heer,",
                "En \u00bbole Garr\u00ab vun St\u00fcmp un Stummeln,",
                "De Schotfelln ballert anstatt Trummeln;",
                "Jan Reuter mit de holten St\u0119wel",
                "Is Hinterlieutnant s\u00fcnner S\u00e4wel,",
                "Doch mit en Schecht un Angelroth",
                "Un Kluwer vun en d\u00f6rtig Fot,",
                "Un mit en Korf v\u0153r Bars un H\u0119k",
                "Un Proviant v\u0153rn ganze W\u0119k,",
                "Un anne Sit en leddern Tasch,",
                "Un v\u0153r de Boss en blickern Flasch,",
                "Un inne Mund en N\u00e4senb\u00f6ter",
                "\u2013 Dat smeckt, je k\u00f6rter, um so s\u00f6ter, \u2013",
                "So treckt he los \u00bbmit frohem Muth\u00ab,",
                "Dat echte Been stickt achterut."
            ],
            [
                "Du hest wul ehr en Pudel sehn?",
                "He sl\u0119pt en K\u0119d-Enn' mank de Been,",
                "Na alle Ecken kikt he l\u00fcstern,",
                "Un l\u00f6ppt v\u0153r Freiden rein in Bistern,",
                "Un prust na jede Katt und Kater,",
                "Un lett an jede Bom sin Water,",
                "An jede Ecksteen mutt he sn\u00fcffeln,",
                "In jeden Misten s\u00f6cht he Tr\u00fcffeln,",
                "Un alle Musl\u00f6ck kratzt he deper,",
                "Un r\u00fckt bi jeden Hund na'n P\u0119per,",
                "Doch ehr he't wis ward, liggt he m\u00f6d",
                "Un knurri wedder an sin K\u0119d. \u2013"
            ],
            [
                "De Schosters s\u00fcnd utlaten fr\u00f6hli!",
                "De Schosters s\u00fcnd unmaten s\u0119li!",
                "So flink un fl\u00f6di as de Wind \u2013",
                "So lang de F\u00f6t ni blasi s\u00fcnd.",
                "Wa dreiht de Kopp ni as en Swanzst\u00fcck,",
                "Wa geit de Snack ni as en Danzst\u00fcck,",
                "Wa sleit de Tung ni slank in Snack,",
                "Un Been un Schotfell rasch in Takt!",
                "De Pocken weet ni wat der los is,",
                "De Schosters weet ni wat en Grov is",
                "Un Gr\u00fcbb un Graben, Gr\u00f6v un Graff",
                "Un gat op Allens lik op af."
            ],
            [
                "Perdauz! \u2013 de Blickensl\u00e4ger drinkt",
                "\u2013 Dat heet in stan \u2013 \u00bbun sinkt un sinkt\u00ab \u2013",
                "De Kannegie\u00dfer \u00bbwullten Satz n\u0119hm\u00ab,",
                "J\u00fcs as de Anner inn Moratz keem.",
                "Wo is Jan Reuter mit de Schech?",
                "Speckschoster!! krig dat Nett torech!",
                "Jan Reuter!! gau de Kluwerstaken!",
                "Jan Reuter l\u00f6ppt, em knackt de Knaken \u2013",
                "De holten \u2013 och, dat Moor is m\u0153r!",
                "Dat unecht Been geit deep hend\u0153r! \u2013",
                "Dar sitt he fast mit all sin Reitschop!",
                "Gottlof, de Blickensl\u00e4ger steit op",
                "Ut Noth un Dod, un Murt un Schit \u2013",
                "Nat\u00fcrlich \u2013 op de g\u00fcnner Sit.",
                "Sunst harrn de Schosters al de Str\u00fcmp los",
                "Un wulln der rin op Darm un L\u00fcmp los,",
                "Un harrn em rutkr\u0119gn, dats nu eenmal",
                "Gewis, un schulln se em ant Been haln",
                "Na't \u00d6wer, wo de R\u0119d noch rund gung:",
                "Ob't Water wul bet an den Grund gung?"
            ],
            [
                "De Pocken weern al so tofr\u0119den,",
                "Fungn m\u00e4hli wedder an to r\u0119den,",
                "De Hadbar stunn un keek vun Feern,",
                "As wull he Swimm' un Fischen lehrn,",
                "De Blickensl\u00e4ger funn dat fuchdi,",
                "De barbeent Schosters funn' dat luchdi,",
                "Un stunn' bedenkli all ant \u00d6wer,",
                "Un dachten all: wa kumt man r\u0153wer?",
                "De Hieren na de H\u0119k un Bars,",
                "De Dare mit sin natten M \u2013,",
                "De Hieren lungri na en Fischtog,",
                "De Dare hungri achtert Dischdok",
                "Bi Kind un K\u00fck un Kaffekann,",
                "Un dr\u00f6ge S\u00fcnndagsw\u00e4sche an."
            ],
            [
                "Dat Water hett sin egen T\u00fccken,",
                "Un Moor un Gr\u00f6ben hebbt \u0119r N\u00fccken;",
                "Das j\u00fcs, as Winters Garn to winn':",
                "Wa's m\u0153gli! gar keen Enn' to finn!",
                "Un nich en St\u0119gelsch, nich en Stegg!",
                "Wa kamt de Fielers hier torech?",
                "De lopt je na de Heid in D\u00fcstern,",
                "Un weern der noch mit Botter g\u00fcstern!"
            ],
            [
                "Speckschoster seggt: Wi m\u0153t dat wagen!",
                "Jan Reuter! gif den Kluwerstaken!"
            ],
            [
                "He treckt vunt Ledder, sp\u00fctt in Hann',",
                "Un fat den Stock, un sett em an,",
                "Un nimt en Fahrt, un deit en Zug \u2013",
                "Un sw\u0119vt witbeentig inne Luch!"
            ],
            [
                "Hol lik de Tung! hol stif de Ohrn!",
                "Steil steit de Kluwer as en Thorn!",
                "J\u00fcs pillik as en St\u00e4nderbalken:",
                "Speckschoster hangt as an en Galgen,",
                "Un tallf\u00f6t, as en ophungn Kater,",
                "Un kikt ungl\u00fcckli dal na't Water."
            ],
            [
                "De Schosters schrigt: Nu hol di baben",
                "Kanngie\u00dfer: Och, er f\u00e4llt in Graben!"
            ],
            [
                "Dat d\u0119 he ok. \u2013 Speckschoster swunk,",
                "De Kluwer glee to Sit un sunk \u2013"
            ],
            [
                "Dat Waterpedden geit in Winter,",
                "Jehanni is dat etwas d\u00fcnner \u2013",
                "Een, twee, dree Schritt \u2013 De Schoh lopt \u0153wer!",
                "De B\u00fcx is vull \u2013 He kumt ni r\u0153wer!",
                "De Kopp is weg! \u2013 Dat gung noch gut:",
                "He kruppt op de Sit wedder rut!"
            ],
            [
                "Dat weern denn Twee! Wa nu de Annern?",
                "De fangt verdreetli an to wannern."
            ],
            [
                "De Ossen dachten: Wats der los?",
                "De Schosters s\u00fcnd wul nich bi Trost!",
                "Un keemn nieschiri langs de Wischen,",
                "As wulln se mit na Fiel to fischen,",
                "De Steert to h\u00f6ch, de Kopp v\u0153rut:",
                "Se neemn sik fast vern\u00fcnfti ut."
            ],
            [
                "De Schosters stunn' un sunn' ant \u00d6wer,",
                "Un dachten all: Wa kamt wi r\u0153wer?"
            ],
            [
                "So neeg bi Fiel \u2013 man h\u00f6r se karnn \u2013",
                "As Ossen v\u0153r de Gr\u00f6v to harrn,",
                "As Ossen anne Barg to n\u0153len, \u2013",
                "Un h\u00f6rn g\u00fcndsit de Kaffem\u0153len,",
                "Un sehn de Dik mit all de Fisch in,",
                "Un sehn de H\u00fcs' mit deckte Dischen:",
                "J\u00fcs blot en Tweernsdrath v\u0153r en Pannkok?",
                "Dat makt de Schosters redi unklok,",
                "Dat makt je'n Moltm\u0153lsossen hittli!",
                "Dat makt en Schoster g\u00e4nzli n\u00fcttli!"
            ],
            [
                "Se stat as quesi Schap v\u0153rn Heck:",
                "En paar s\u00fcnd d\u0153r, Gott weet was\u00fcck,",
                "De Annern lopt de Kopp in Tun",
                "Un een mank anner as en Klun."
            ],
            [
                "Denn hier weer Rath un Anslag d\u00fcr,",
                "As bi de K\u00f6h mit lopen F\u00fcr.",
                "Sch\u00fcllt wi hend\u0153r op L\u0119bn un Dod, Fr\u00fcnd?",
                "\u00bbDenk an din Kinner, de ni grot s\u00fcnd!\u00ab",
                "Swimm' oder sinken? \u00bbDats je gr\u00e4\u00dfli!\u00ab",
                "Doch weert ni deep nog, dat weer h\u00e4\u00dfli!",
                "Man kunn dat blot vun babn nich sehn;",
                "An Hemd uttrecken dach nich Een."
            ],
            [
                "Wenn so de Kopp vunt Denken swar is,",
                "En Dripp Verstand an jede Haar is:",
                "Man kunn wul as an Sotswang wanken,",
                "Koppheistersch\u0119ten v\u0153r Gedanken \u2013",
                "So hett man as en Steen ann Slaggbom,",
                "So hett man as de Tung inn Waggbom,",
                "J\u00fcs as en Pa\u00dfbom an de M\u0153l,",
                "Sin Magen \u00fcnner an sin Seel.",
                "Un wenn de Kopp to swindli stiggt:",
                "De Magen hollt dat Glikgewicht,",
                "Un str\u00f6m dat Denken redi armdick:",
                "De Magen is en s\u0119kern Parmtik;",
                "De lett de Seelenklock ni utneihn,",
                "Un de Gedankenstrom ni rutspeihn,",
                "De is, l\u00f6ppt de Vernunft mal dennsch,",
                "Stangtom un Halter v\u0153r de Mensch."
            ],
            [
                "De Twee op G\u00fcndsit wuschen Hemder,",
                "As fr\u00f6her \u0119dle K\u00f6nigskinder,",
                "Un schin' se vullens nich so hell",
                "As Elfenbeen vun Hut un Fell:",
                "De Blickensl\u00e4ger weer doch zart,",
                "Man blot de Hann' fulln ut de Art,",
                "As drog he Hannschen bet ann Ellbagn,",
                "Ok harr de Kopp en swartli K\u0119hlkragn.",
                "Speckschoster awer mak sik leidi",
                "As en Senater vun Taheiti.",
                "Doch \u2013 as se weern, so d\u0119n se blenkern,",
                "Un seeten mit de Been to slenkern."
            ],
            [
                "Do seggt de Klempner: Harr 'k en Hanndok!",
                "De Schoster: Oder ok en Pannkok!",
                "Pannkok!! erscholl es durch die Weite,",
                "\u00bbPechv\u00f6gel! kommt an meine Seite!\u00ab",
                "So reep de Kannegie\u00dfer lockend,",
                "Un s\u00fch! dat Bir\u00dfen keem int Stocken,",
                "Un s\u00fch! de Magen keem int Zucken:",
                "De Schosters awer all in Hucken",
                "As Sniders un de T\u00fcrksche Divan,",
                "Un heeln \u0119r hungerige Lif an,",
                "Int gr\u00f6ne Gras ant smucke \u00d6wer,",
                "Rund um den plitschen Kannenst\u00f6wer.",
                "De twee G\u00fcndsiters kregn \u0119r Deel",
                "Hin\u0153wer an den Kluwerst\u0153l."
            ],
            [
                "De Minsch ward banni qu\u00e4lt op Eern,",
                "Mutt banni sweten, sik to n\u00e4hrn,",
                "Mutt klei'n un seihn un ei'n un meihn,",
                "Ehr he wat kriggt, sik mal to frei'n,",
                "Un hett he't endli rund in Pannkok,",
                "So seggt de Magen kum mal: Dank ok,",
                "So is de Hunger rein so hitt,",
                "Man kunn wul rinfalln inne Gr\u00fctt:",
                "De Haar umt Hart rum w\u00fcllt Een sengn,",
                "De Funkens ut de Kusen springn,",
                "Un Arms un Mund un Tung un Backen",
                "Hebbt hild, man wedder wegtopacken,",
                "Man d\u0153rtobringn an S\u00fcnndagmorgen,",
                "Wat W\u0119ken kost an Sweet un Sorgen."
            ],
            [
                "Man kunnt ni ansehn, ahn to schruweln,",
                "Man kunnt ni ansehn, ahn to gruweln:",
                "Wa ok dat Gr\u00f6ttste rasch vergeit,",
                "Wat M\u00f6g un Tid erschaffen deit."
            ],
            [
                "Wa langsam treckt de Plog de Spor!",
                "Wa langsam leggt sik For an For!",
                "De Jung sitt op de P\u0119r un sl\u00f6ppt ni,",
                "De Knecht geit achteran un r\u00f6ppt: h\u00fc!",
                "Un geit un geit un hollt den Plogsteert;",
                "Un anne Wall dar liggt de Krogweerth,",
                "Un s\u00fcht se na, un sm\u00f6kt un sm\u00f6kt,",
                "Un s\u00fcht, wa swar de Pagen treckt,",
                "Een v\u0153r de anner, Schritt v\u0153r Schritt,",
                "Sin Knecht, sin Jung, sin Ogen mit:",
                "He h\u00f6rt man kum de R\u0153der janken,",
                "Un achteran treckt sin Gedanken,",
                "Bet g\u00fcndsit g\u00fcnnert an de V\u0153rwenn,",
                "Dar s\u00fcht he ruhi sik de P\u0119r wenn',",
                "Un m\u00e4hli r\u00fcggwarts kumt de Tog,",
                "Sin P\u0119r, sin Jung, sin Knecht, sin Plog,",
                "All liklankut as an en Snor:",
                "So leggt sik langsam For an For."
            ],
            [
                "Wat v\u0153rn Geduldssack is son Bur!",
                "Wa hett he't sur! wa hett he't sur!",
                "Denn nu dat Seiden antosehn!",
                "Un denn v\u0153rt Opkam nich to b\u0119dn!",
                "Un denn in Winter in den Snee",
                "Nix don to k\u00fcnn', as \u00bbDree-Blatt-dree\u00ab, \u2013",
                "Un V\u0153rjahrs wedder losstudeern",
                "Ant Sm\u00f6ken un Gras-wassen-h\u00f6rn:",
                "N\u0119! n\u0119! de Weg is lang to fahrn",
                "Bet tokum Harst de Wetenaarn!",
                "Un denn noch reisen to verkopen,",
                "Un Geld to telln bi ganze Hupen \u2013"
            ],
            [
                "Wat kost dat M\u00f6g an Kopp un R\u00fcgg,",
                "Ehr mal de M\u00f6ller Weten krigg!",
                "Denn wedder st\u00f6ben, mahlen, sichen,",
                "Utw\u0119gen, kopen un anrichen \u2013",
                "Bet man dat endli smort un braden",
                "Ton Korf rutkriggt as fetten Fladen!"
            ],
            [
                "Fett weern se w\u0119n! as brate Rippen!",
                "Kanngie\u00dfer slick sik noch de Lippen.",
                "Brun weern se w\u0119n un kross ann Rand!",
                "De Klempner harr no'n St\u00fcck in Hand,",
                "\u2013 He kreeg ni oft vun disse Gadung, \u2013",
                "Dat weer dat letzte vun de Ladung."
            ],
            [
                "As ik al seggt heff: Een kunn schruweln!",
                "Un alle seten ok to gruweln",
                "Int gr\u00f6ne Gras ant bunte \u00d6wer,",
                "Rund um den plitschen Kannenst\u00f6wer,",
                "Un dachten an Verg\u00e4nglichkeit",
                "Un den gewaltgen Zahn der Zeit,",
                "Un harrn wul ungefehr beleggt,",
                "Wat ik j\u00fcm \u0119bn hochd\u00fctsch segg."
            ],
            [
                "Se seten rund herum den Teller,",
                "Un de Gedanken warn wat heller,",
                "Speckschoster awer op G\u00fcndsit",
                "Den warn toeerst de Br\u0119gen wit."
            ],
            [
                "De vulle Magen keem int Wirken,",
                "Dat kole Bad d\u0119 ok sin St\u00e4rken,",
                "He seggt, un steit mit eenmal op:",
                "L\u00fcd! wi hebbt Blinnd\u00f6k v\u0153r den Kopp!",
                "Wi s\u00fcnd je d\u00fcmmer as en R\u00f6tt!",
                "Ik ga na Fiel un hal en Brett!"
            ],
            [
                "Speckschoster wenn' dat Angesich,",
                "Speckschoster dreih den breden R\u00fcgg,",
                "He wenn' den Puckel dick un fett,",
                "Un gung na Fiel un hal en Brett.",
                "De Annern seten noch to t\u00f6bn,",
                "As he krummpuckli wedder keem,",
                "Un segen as na'n Wunderthier:",
                "Warum se dat nich infulln weer;",
                "Un gungn her\u0153wer Een bi Een,",
                "Toletzt Jan Reuter mit dat Been,",
                "Un swegen still un gungn na Fiel,",
                "Un keemn bet an dat holten Siel."
            ],
            [
                "Dar leeg de Dik int gr\u00f6ne Reth,",
                "Dar leeg he smuck int S\u00fcnndagskleed,",
                "Dar leeg he hell int gr\u00f6ne Gras",
                "Un blenker as en Spegelglas,",
                "So frisch un klar, so still un blau,",
                "As Abendluch, as Morgendau. \u2013"
            ],
            [
                "Sitt still, du arme Pock int Rohr!",
                "Sitt still, un sing din S\u00fcnndagschor!",
                "Vundag' is allens Ruh un Fr\u0119d,",
                "De Hadbar steit un dr\u00f6mt int Reth,",
                "He hett sin rodsten St\u0119weln an,",
                "He hett sin blanksten Feddern an,",
                "He steit opt eene Been un h\u00f6rt,",
                "Wa't rund umt Water singt un r\u00f6hrt,",
                "Un wa de Krutschen lusti bad,",
                "Un wa de H\u0119k int Blaue stat,",
                "Un wa de Aant ged\u00fclli br\u00f6d,",
                "Un op de Spitzmus bi sin F\u00f6t."
            ],
            [
                "Vundag' is allens Fr\u0119d un Rau,",
                "De Lurken singt int Himmelsblau,",
                "De M\u00fcggen sp\u0119lt as S\u00fclwerstuff,",
                "De Sw\u00f6lken s\u0119gelt d\u0153r de Luf,",
                "Un sw\u0119vt un seilt ant \u00d6wer lank,",
                "Un dippt in Dik so spegelblank."
            ],
            [
                "Dar kamt se h\u0119r! en ganze Reeg,",
                "Dar jagt se hin! un snackt vergn\u00f6gt,",
                "Bet na de l\u00fcttje Fischerh\u00fctt,",
                "Wo Nest an Nest ann Balken sitt,",
                "Wo hoch de anner Hadbar steit",
                "Un blau de Rock na'n H\u0119ben geit."
            ],
            [
                "\u2013 Harr een den Kukuk dat verdacht,",
                "Dat he de annern reep un lach?",
                "Un alle Plogsteertn achteran:",
                "Kukuk! kumm Kiwitt! kik mal an! \u2013"
            ],
            [
                "Uns Fischervolk war still un seeg,",
                "War rein verstummt, un still, un sweeg,",
                "Un setten sik ant \u00d6wer hin",
                "Hell in de sch\u00f6ne S\u00fcnndagss\u00fcnn,",
                "Un keemn int Snacken un Vertelln",
                "Vunt Wanderl\u0119ben as Geselln,",
                "Un wat se sehn un wat se dan,",
                "Un wa se wit un wider gan",
                "Mit Ranzen op un Stock in Hand",
                "Int grote d\u00fctsche Vaterland."
            ],
            [
                "Dat ole Hart keem rein in Swunk,",
                "De ole Bursch war wedder junk,",
                "Vergeet hier in de frische Luf",
                "Sin l\u00fctt bedr\u00f6fte Arbeitsstuv."
            ],
            [
                "Ja, weer de S\u00fcnn ni deper sackt,",
                "Se harrn wul bet S\u00fcnnabend snackt,",
                "Un Nath un Draht un Blick un Pick",
                "Verg\u0119ten an de Fieler Dik."
            ],
            [
                "Do seggt Kanngie\u00dfer: Lieben Leut,",
                "Mich schwant, es w\u00e4r wohl Zeit f\u00fcr heut!"
            ],
            [
                "Dat wirk! Denn Alle d\u00fcch intwischen,",
                "Dat war nagrad mal Tid to fischen. \u2013"
            ],
            [
                "Wenn ole Pagen recht verdaut hebbt,",
                "Wenn satte K\u00f6hbeest edderkaut hebbt,",
                "So is dat n\u00fcdli antosehn,",
                "Wa se allm\u00e4hli kamt to Been.",
                "Eerst st\u0119hnt een Enn' un richt de Steert op,",
                "Denn kummt de Achterenn' vunt Deert op,",
                "Denn st\u0119hnt de anner Enn' un streckt sik,",
                "Denn steit dat ganze Beest un reckt sik;",
                "Doch s\u00fcnd de Pagen meistens spattlahm,",
                "Un k\u00fcnnt toeerst ni rech to Patt kam,",
                "Un humpelt rum un pett en Tweetritt:",
                "As wenn en Klempner dat Lifweh ritt,",
                "Un kr\u00fcmmt sik as en Worm int Sandlock,",
                "Denn leider! eet he to v\u0119l Pannkok!",
                "De knipt em as en b\u00f6s Gew\u0119ten,",
                "De sett em as Kolik int Sweten,",
                "De krupt as sm\u00f6lten Bli int Lif lank,",
                "De zwickt em as en isern Kniptang,",
                "De dr\u00fcckt em an de korten Rippen.",
                "Jan Reuter! hest du noch en Drippen?",
                "So krig de blickern Flasch vun Knop,",
                "Un schrap den letzten Rest tohop,",
                "Denn schall dat sik wul bald verdeelen,",
                "Wi Annern m\u0153t pattu ni n\u0153len!"
            ],
            [
                "De Schosters seht ni oft na'n H\u0119ben,",
                "Steernkiken is ni Noth tum L\u0119ben.",
                "Wi hebbt keen W\u00fcst' as Dubenheid,",
                "Un dat is Holmer Ossenweid,",
                "Un keen Kameel as S\u0119genb\u00fcck,",
                "Un makt keen Reis' as hier nan Dik;",
                "Wi brukt keen Klock as unse Mag',",
                "Un de geit s\u0119ker Dag v\u0153r Dag.",
                "Wer hett wat mit de S\u00fcnn to don?",
                "De schint, un mag se \u00fcnnergan.",
                "Doch weer't vundag' en anner Sak,",
                "De Schosters dachten: Wats de Klock?",
                "Se s\u00f6chden na de S\u00fcnn int Norn",
                "Un keken na de Heider Thorn,",
                "Un s\u00f6chden rund umh\u0119r de S\u00fcnn,",
                "Un kunn \u0119r rund herum ni finn'.",
                "Do seggt der Een: Ik l\u00f6v, dar sitt he!",
                "Wi krigt am Enn' noch en Gewitter!"
            ],
            [
                "Ja, weern dat blinne M\u00f6llers w\u0119n,",
                "De harrn dat mit de N\u0153sen sehn!",
                "Doch Schosters s\u00fcnd ni licht to schrecken:",
                "De meenn, dat war sik noch vertrecken.",
                "Dat d\u00fcn int Westen as en Bank",
                "Vun Pr\u00fckenk\u00f6pp, bet M\u00f6ldorp lank,",
                "De ganze Luch weer swul un bruddi,",
                "De Hadbar stunn bedr\u00fcckt un dutti,",
                "De Sw\u00f6lken s\u0119geln dicht ant Reth,",
                "De Pocken sungn \u0119r ludste Leed,",
                "De Lurken seten still to dr\u00f6m,",
                "De Im de ilen ut de Bl\u00f6m",
                "Un summ' un jagen na de Feern,",
                "Un alle M\u0153len stunn' in Scheern.",
                "De Schosters hebbt kalfleddern Seeln,",
                "De meenn, dat war sik noch verdeeln!",
                "De l\u00f6vt ni an en Dunnerwedder,",
                "Bet op de Borten danzt de Teller,",
                "De l\u00f6vt ni, dat dat R\u0119gen gift,",
                "As bet se't ut de St\u0119weln drift."
            ],
            [
                "De Klempner blev int Gras to wrangeln,",
                "Jan Reuter sett sik dal to angeln,",
                "Dat holten Been wis' inne H\u00f6ch,",
                "Noch h\u00f6gerop de Angelschech.",
                "De Annern gungn mit Nett un Staken",
                "To Water an, en Tog to maken,",
                "V\u0153rut de Dicke, opgekr\u00e4mpt,",
                "Vun nerrn de B\u00fcx un babn dat Hemd,",
                "R\u00fcggwarts \u2013 un trock mit beide Hann',",
                "De Annern palschen achteran;",
                "Man blot de plitsche Kannenst\u00f6wer",
                "Blev inne Schoh un an dat \u00d6wer.",
                "He seeg na't Werk un harr dat R\u0119den,",
                "Ob se dat \u00bbrichtig machen th\u00e4ten\u00ab.",
                "De Pocken keken insgesamp to",
                "Un dachten: dat is also'n Dampboot!",
                "De Schosters trocken krumm un stumm",
                "All um dat Nett umt \u00d6wer rum.",
                "Se trocken rut, se smeten rin,",
                "Doch weern der nix as Pocken in;",
                "Se sl\u0119pen fort, se trocken op:",
                "Nix as Dreckvageln, Kopp an Kopp!",
                "Se trocken wit un wider hen,",
                "Jan Reuter kunn se kum mehr kenn',",
                "He h\u00f6r man blot den Kannenst\u00f6wer",
                "Op hochd\u00fctsch r\u0119den hoch vunt \u00d6wer,",
                "He h\u00f6r dat swack un swacker summ',",
                "Am Ende war dat g\u00e4nzli stumm.",
                "Do d\u00fccht em meist, dat dr\u0153hn un dus'",
                "As wenn de Floth vun widen sus'.",
                "He keek sik rund: dat dr\u0153hn un zitter \u2013",
                "Min Seel! dat ward en swar Gewitter!",
                "De Klempner war sin Lifweh los",
                "Un s\u00e4h: Jehann, wi m\u0153t to Hus!",
                "Jan Reuter keek ann H\u0119ben lank:",
                "Dar kl\u00f6v en Blitz de swarte Bank!",
                "Jan Reuter neem sin Angelroth,",
                "Jan Reuter neem sin holten Fot,",
                "Sin Pip, sin Korf, sin blickern Flasch:",
                "Dar keem de Dunner, dat dat gnasch!",
                "Dar keem de Dunner, dat dat b\u0119wer!",
                "Dar keemn de Schosters all ant \u00d6wer.",
                "Se lepen barbeent \u2013 s\u00fcnner Schotfelln",
                "Un s\u00f6chden na \u0119r K\u00f6rv un Brotstelln."
            ],
            [
                "Se harrn nix fungn, as mal ann Grund",
                "De Fischer sin verdrunken Hund.",
                "Se meenn en St\u0153r un noch wat gr\u00f6ter:",
                "Do weert toletzt en doden K\u00f6ter.",
                "Wat nu to don? Wat nu v\u0153r Rath?",
                "Fisch muss man hebbn, un weern se brad!",
                "Fisch muss man hebbn, ob Bars, ob H\u0119k,",
                "Sunst gev't do Hus en natte W\u0119k;",
                "Sunst weer bi't Frunsvolk nich to duern,",
                "De al mit Putt un Bratpann luern,",
                "Un fragden: \u00bbNawersch, itt Se kakte?",
                "Min Mann mag lewer botterbackte!\u00ab",
                "Se stunn' un kratzen Kopp un Ohrn:",
                "Keen Fisch \u2013 un dar de Heider Thorn!",
                "Se stunn' un kratzen v\u0153r un achter:",
                "Keen Braden \u2013 as een vun de Slachter!",
                "Do seggt de Dicke rein in Andach:",
                "Lothgeter! nu gif du en Anslag!",
                "Do seggt Kanngie\u00dfer: Anderst nischt?",
                "Mir gehn ins Haus und kaufen Fisch!"
            ],
            [
                "Dat l\u00f6s' de Kn\u00fctt! Se warn so froh,",
                "As war se't schenkt, un Geld darto!",
                "Se harrn in Drav \u0119r K\u00f6rv to fat,",
                "Se st\u00f6rmn de l\u00fcttje Fischerkath,",
                "Se koffen H\u0119k un Bars un Aal,",
                "Se koffen Krutschen alltomal,",
                "Se neemn \u0119r Reitschop oppen R\u00fcgg,",
                "De R\u0119gen klatsch se int Gesich,",
                "Se neemn \u0119r St\u0119weln inne Hand,",
                "Se wannern \u0153wert natte Land,",
                "Se wannern fort bi Blitz un R\u0119gen,",
                "D\u0153r Murt un Moor un Gr\u00f6v un St\u0119gen;",
                "Keen Graff so breet, keen Wisch so m\u0153r,",
                "Se keemn hin\u0153wer oder d\u0153r;",
                "De Murt leep in un ut de Taschen:",
                "De R\u0119gen deen, dat wegtowaschen,",
                "Un Heet un Sweet un Pick un Slick",
                "Blev op den Weg na'n Fieler Dik."
            ],
            [
                "Dat heet sik mal de Lenken th\u0119ern,",
                "Dat heet sik mal de L\u0119den sm\u0119ern,",
                "Dat heet sik mal de Glieder \u00f6ln",
                "Un \u00dcnnerlif un Bossen k\u00f6hln!"
            ],
            [
                "Se keemn \u2013 d\u0153rnatt bet op de Felln \u2013",
                "To Hus; doch kunn' se wat vertelln,",
                "Un snacken fr\u00f6hli achtern Disch noch",
                "Na Jahren vun de Fieler Fischtog."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Hell int Finster",
        "text": [
            [
                "Hell int Finster schint de S\u00fcnn,",
                "Schint bet deep int Hart herin;",
                "All wat kold is, dump un weh,",
                "Daut se weg, as Is un Snee."
            ],
            [
                "Winter weent sin blanksten Thran,",
                "V\u0153rjahrtsathen weiht mi an,",
                "Kinnerfreid so frisch as Dau",
                "Treckt mi d\u0153r vunt Himmelsblau."
            ],
            [
                "Noch is Tid! o kamt man in,",
                "Himmelblau un V\u0153rjahrss\u00fcnn!",
                "Lacht noch eenmal warm un blid",
                "Deep int Hart! o noch ist Tid."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Int Holt",
        "text": [
            [
                "Wo dat Echo schallt",
                "D\u0153r de B\u00f6ken hin,",
                "Na de gr\u00f6ne Wald",
                "Treckt mi Hart un Sinn,",
                "Wenn de Dro\u00dfel fleit,",
                "Wenn de Bl\u0153der weiht,",
                "Wenn de Wind der geit",
                "Baben hin."
            ],
            [
                "De is j\u00fcmmer fri,",
                "As de grote See;",
                "Dar is Rum v\u0153r mi",
                "Un dat sch\u00fcchtern Veh,",
                "V\u0153r de bittre Noth,",
                "V\u0153r den lewen Gott,",
                "Un dar deit de Dod",
                "Nich mal weh."
            ],
            [
                "Wenn de Dro\u00dfel fleit,",
                "Spring ik rut to Holt,",
                "Wenn de Bl\u0153der weiht,",
                "Ga ik noch to Wold:",
                "Och, de seeg mi springn",
                "Un de h\u00f6r mi singn,",
                "Un dar much ik liggn",
                "Still un kold."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "So lach doch mal!",
        "text": [
            [
                "Nu mak mi nich dart Hart so buck!",
                "Un lach doch mal! un frei di mal!",
                "An H\u0119ben singt de Lurken smuck,",
                "Int Holt de Nachtigal."
            ],
            [
                "Wat s\u00fchst du deep int Abendroth?",
                "Dat Gras is gr\u00f6n! un Bl\u00f6m de F\u00fcll!",
                "De Vageln singt ut \u00c6wermoth,",
                "Un du b\u00fcst bleek un still."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Wenn de Lurk treckt",
        "text": [
            [
                "Ade, ade, de Summer geit!",
                "Ade bet tokum Jahr!",
                "Ade, ade, de Bl\u0153der weiht!",
                "Nu ward dat Hart mi swar!"
            ],
            [
                "Ik heff wul sungn en sch\u00f6ne Tid,",
                "De ganze Summer hin;",
                "Nu reis' ik fort, nu reis' ik mit",
                "Nan S\u00fcden, na de S\u00fcnn!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Inne Fremdn",
        "text": [
            [
                "Dat gift keen Land so gr\u00f6n un so sch\u00f6n \u2013",
                "O weer ik wedder to Hus!",
                "Dar singt de Vageln so fr\u00f6hli,",
                "Dar is de Schatten so k\u00f6hli \u2013",
                "O dat ik wannern muss!"
            ],
            [
                "En Garn de liggt dar achter den Tun,",
                "Dar bl\u00f6mt de Rosen so roth.",
                "Min Leefste de neem sik en Annern,",
                "Gesellen un de m\u0153t wannern:",
                "Ade, du Leefste, l\u0119v wol!"
            ],
            [
                "Un Vader is dot, un Moder is dot \u2013",
                "O leeg ik dar \u00fcnner de Eer!",
                "Dar sungn de Vageln so fr\u00f6hli,",
                "Dar weer de Schatten so k\u00f6hli \u2013",
                "Ik seeg di nimmermehr!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Dat eerste",
        "text": [
            [
                "Dar weer en l\u00fcttje Burdiern,",
                "De muss na Melken gan,",
                "De harr en breden Strohhot,",
                "Doch Str\u00fcmp harr se nich an.",
                "Wa kannst du l\u00fcttje Burdiern",
                "Alleen na Melken gan?"
            ],
            [
                "Dar weer en l\u00fcttje Burdiern,",
                "De muss na Melken gan,",
                "De harr en breden Strohhot,",
                "Doch Str\u00fcmp harr se nich an.",
                "Wa kannst du l\u00fcttje Burdiern",
                "Alleen na Melken gan?"
            ],
            [
                "Se harr en lichten Strohhot,",
                "Se harr en sware Drach,",
                "Doch wenn se hin na Melken gung,",
                "So gung se hin un lach.",
                "O du l\u00fcttje Burdiern,",
                "Wat hest du'n sware Drach!"
            ],
            [
                "Se harr en lichten Strohhot,",
                "Se harr en sware Drach,",
                "Doch wenn se hin na Melken gung,",
                "So gung se hin un lach.",
                "O du l\u00fcttje Burdiern,",
                "Wat hest du'n sware Drach!"
            ],
            [
                "Du b\u00fcst je as en W\u0119ps so d\u00fcnn,",
                "Du b\u00fcst je rein so zart,",
                "Du hest je nog to dr\u0119gen",
                "Al an din egen Haar.",
                "O du l\u00fcttje Burdiern,",
                "Du driggst je gar to swar!"
            ],
            [
                "Du b\u00fcst je as en W\u0119ps so d\u00fcnn,",
                "Du b\u00fcst je rein so zart,",
                "Du hest je nog to dr\u0119gen",
                "Al an din egen Haar.",
                "O du l\u00fcttje Burdiern,",
                "Du driggst je gar to swar!"
            ],
            [
                "Kumm mit, ik will din Drach n\u0119hm,",
                "Un hal de K\u00f6h nan Sleet,",
                "Un wenn der scharpe Steen kamt,",
                "So fat di anne K\u0119d!",
                "Ja, du l\u00fcttje Burdiern,",
                "So fat man anne K\u0119d."
            ],
            [
                "Kumm mit, ik will din Drach n\u0119hm,",
                "Un hal de K\u00f6h nan Sleet,",
                "Un wenn der scharpe Steen kamt,",
                "So fat di anne K\u0119d!",
                "Ja, du l\u00fcttje Burdiern,",
                "So fat man anne K\u0119d."
            ],
            [
                "O ja, du l\u00fcttje Burdiern,",
                "So fat man s\u0119ker an.",
                "Ik kunn di geern noch mitn\u0119hm",
                "Un dr\u0119gn di op de Hann',",
                "Un weern der nix as Steen in Weg,",
                "Ik drog di op de Hann'."
            ],
            [
                "O ja, du l\u00fcttje Burdiern,",
                "So fat man s\u0119ker an.",
                "Ik kunn di geern noch mitn\u0119hm",
                "Un dr\u0119gn di op de Hann',",
                "Un weern der nix as Steen in Weg,",
                "Ik drog di op de Hann'."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Dat twete",
        "text": [
            [
                "Dar geit en B\u0119k de Wisch hentlank,",
                "De hett dat rein so hild,",
                "So geit min Hart de ganze Dag,",
                "Un steit ni eenmal still."
            ],
            [
                "Dar geit en B\u0119k de Wisch hentlank,",
                "De hett dat rein so hild,",
                "So geit min Hart de ganze Dag,",
                "Un steit ni eenmal still."
            ],
            [
                "Dat steit ni still, as bi de M\u0153l,",
                "Dat Rad dat geit un mahlt.",
                "Dar steit mi dat op eenmal still,",
                "As schull dat mit hendal."
            ],
            [
                "Dat steit ni still, as bi de M\u0153l,",
                "Dat Rad dat geit un mahlt.",
                "Dar steit mi dat op eenmal still,",
                "As schull dat mit hendal."
            ],
            [
                "Dat steit ni still de ganze Weg,",
                "As j\u00fcs op disse Plack,",
                "Un kam ik \u0153wert Steg toh\u00f6ch,",
                "So kloppt dat, as dat Rad."
            ],
            [
                "Dat steit ni still de ganze Weg,",
                "As j\u00fcs op disse Plack,",
                "Un kam ik \u0153wert Steg toh\u00f6ch,",
                "So kloppt dat, as dat Rad."
            ],
            [
                "Dat Rad dat dreiht, de M\u0153l de geit,",
                "Un binn' dar singt dat lud,",
                "Un kam ik rop, so kikt de Kopp",
                "Gewis na't Finster rut."
            ],
            [
                "Dat Rad dat dreiht, de M\u0153l de geit,",
                "Un binn' dar singt dat lud,",
                "Un kam ik rop, so kikt de Kopp",
                "Gewis na't Finster rut."
            ],
            [
                "De B\u0119k de l\u00f6ppt so gau to M\u0153l,",
                "Un treckt so langsam weg.",
                "Ik l\u00f6v, dat geit em j\u00fcs as mi:",
                "Dat is em gar ni rech."
            ],
            [
                "De B\u0119k de l\u00f6ppt so gau to M\u0153l,",
                "Un treckt so langsam weg.",
                "Ik l\u00f6v, dat geit em j\u00fcs as mi:",
                "Dat is em gar ni rech."
            ],
            [
                "He treckt v\u0153rbi an unse Garn,",
                "Dar ga ik noch hentlank,",
                "Un h\u00f6r em, wa he sacht vertellt",
                "Vun Klappern un Gesank."
            ],
            [
                "He treckt v\u0153rbi an unse Garn,",
                "Dar ga ik noch hentlank,",
                "Un h\u00f6r em, wa he sacht vertellt",
                "Vun Klappern un Gesank."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Dat dr\u00fctte",
        "text": [
            [
                "O wullt mi ni mit hebbn, l\u00fctt Anna Kathrin?",
                "O wullt mi ni mit hebbn, l\u00fctt Anna Kathrin?",
                "Du kunnst je wul fahren, du kunnst je wull ridn,",
                "Oder wullt an min Sit gan, l\u00fctt Anna Kathrin?"
            ],
            [
                "O wullt mi ni mit hebbn, l\u00fctt Anna Kathrin?",
                "O wullt mi ni mit hebbn, l\u00fctt Anna Kathrin?",
                "Du kunnst je wul fahren, du kunnst je wull ridn,",
                "Oder wullt an min Sit gan, l\u00fctt Anna Kathrin?"
            ],
            [
                "Wat sch\u0119rt mi din Vader, sin Hus un sin Feld!",
                "Wat sch\u0119rt mi din Mellersch, \u0119r Stolt un \u0119r Geld!",
                "Segg blot, ik schall mitgan, segg blot, du b\u00fcst min,",
                "Un kumm inn Linnwullnrock, l\u00fctt Anna Kathrin!"
            ],
            [
                "Wat sch\u0119rt mi din Vader, sin Hus un sin Feld!",
                "Wat sch\u0119rt mi din Mellersch, \u0119r Stolt un \u0119r Geld!",
                "Segg blot, ik schall mitgan, segg blot, du b\u00fcst min,",
                "Un kumm inn Linnwullnrock, l\u00fctt Anna Kathrin!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Dat veerte",
        "text": [
            [
                "He s\u00e4 mi so v\u0119l, un ik s\u00e4 em keen Wort,",
                "Un all wat ik s\u00e4, weer: Jehann, ik mutt fort!"
            ],
            [
                "He s\u00e4 mi so v\u0119l, un ik s\u00e4 em keen Wort,",
                "Un all wat ik s\u00e4, weer: Jehann, ik mutt fort!"
            ],
            [
                "He s\u00e4 mi vun Lev un vun Himmel un Eer,",
                "He s\u00e4 mi vun allens \u2013 ik weet ni mal mehr!"
            ],
            [
                "He s\u00e4 mi vun Lev un vun Himmel un Eer,",
                "He s\u00e4 mi vun allens \u2013 ik weet ni mal mehr!"
            ],
            [
                "He s\u00e4 mi so v\u0119l, un ik s\u00e4 em keen Wort,",
                "Un all wat ik s\u00e4, weer: Jehann, ik mutt fort!"
            ],
            [
                "He s\u00e4 mi so v\u0119l, un ik s\u00e4 em keen Wort,",
                "Un all wat ik s\u00e4, weer: Jehann, ik mutt fort!"
            ],
            [
                "He heel mi de Hann', un he b\u0119 mi so dull,",
                "Ik schull em doch gut w\u0119n, un ob ik ni wull?"
            ],
            [
                "He heel mi de Hann', un he b\u0119 mi so dull,",
                "Ik schull em doch gut w\u0119n, un ob ik ni wull?"
            ],
            [
                "Ik weer je ni b\u00f6s, awer s\u00e4 doch keen Wort,",
                "Un all wat ik s\u00e4, weer: Jehann, ik mutt fort!"
            ],
            [
                "Ik weer je ni b\u00f6s, awer s\u00e4 doch keen Wort,",
                "Un all wat ik s\u00e4, weer: Jehann, ik mutt fort!"
            ],
            [
                "Nu sitt ik un denk, un denk j\u00fcmmer deran,",
                "Mi d\u00fcch, ik muss seggt hebbn: Wa geern, min Jehann!"
            ],
            [
                "Nu sitt ik un denk, un denk j\u00fcmmer deran,",
                "Mi d\u00fcch, ik muss seggt hebbn: Wa geern, min Jehann!"
            ],
            [
                "Un doch, kumt dat wedder, so segg ik keen Wort,",
                "Un hollt he mi, segg ik: Jehann, ik mutt fort!"
            ],
            [
                "Un doch, kumt dat wedder, so segg ik keen Wort,",
                "Un hollt he mi, segg ik: Jehann, ik mutt fort!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Dat letzte",
        "text": [
            [
                "Min Anna is en Ros' so roth,",
                "Min Anna is min Blom,",
                "Min Anna is en Sw\u00f6lk to Fot,",
                "Min Anna is as Melk un Blot,",
                "As Appel oppen Bom."
            ],
            [
                "Min Anna is en Ros' so roth,",
                "Min Anna is min Blom,",
                "Min Anna is en Sw\u00f6lk to Fot,",
                "Min Anna is as Melk un Blot,",
                "As Appel oppen Bom."
            ],
            [
                "De Vullmach hett en Appelgarn,",
                "Un Rosen inne Strat;",
                "De Vullmach kann sin Rosen wahrn,",
                "De Vullmach kann sin Appeln arn.",
                "Min Anna is min Staat!"
            ],
            [
                "De Vullmach hett en Appelgarn,",
                "Un Rosen inne Strat;",
                "De Vullmach kann sin Rosen wahrn,",
                "De Vullmach kann sin Appeln arn.",
                "Min Anna is min Staat!"
            ],
            [
                "Se is min Staat, se is min Freid",
                "Un allens alltomal,",
                "Un wenn de Wind de Rosen weiht,",
                "Un wenn de Wind de Appeln sleit:",
                "Se fallt mi nich hendal."
            ],
            [
                "Se is min Staat, se is min Freid",
                "Un allens alltomal,",
                "Un wenn de Wind de Rosen weiht,",
                "Un wenn de Wind de Appeln sleit:",
                "Se fallt mi nich hendal."
            ],
            [
                "Se fallt ni af, se fallt ni hin,",
                "Se hett son frischen Moth;",
                "So bl\u00f6ht min Hart, so bl\u00f6ht min Sinn,",
                "Min Anna blift de Blom derin",
                "Bet an min s\u0119li Dod."
            ],
            [
                "Se fallt ni af, se fallt ni hin,",
                "Se hett son frischen Moth;",
                "So bl\u00f6ht min Hart, so bl\u00f6ht min Sinn,",
                "Min Anna blift de Blom derin",
                "Bet an min s\u0119li Dod."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "[De Spree de is kam]",
        "text": [
            [
                "De Spree de is kam,",
                "Singt lusti vun babn,",
                "Kumt ok wul de Hadbar,",
                "Kumt ok wul dat Fr\u00f6hjahr",
                "Un all wat der singt,",
                "Wat Summer uns bringt."
            ],
            [
                "De Winter is hin",
                "As Snee anne S\u00fcnn,",
                "As Kummer an Morgen,",
                "As Klagen un Sorgen",
                "Un Gram \u0153wer Nacht,",
                "Wennt Hart wedder lacht."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "[Wul achtern Wall to schuern]",
        "text": [
            [
                "Wul achtern Wall to schuern,",
                "Wul mank dat Gras to liggn,",
                "Dar is dat nett to luern,",
                "Dar is dat smuck to singn;",
                "Dar stiggt de Lurk mi \u0153wern Kopp,",
                "De Iritsch sett sik dal,",
                "Dar singt wi Vageln alltohop",
                "Wi Vageln alltomal."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "[Kumt Voerjahr man wedder]",
        "text": [
            [
                "Kumt V\u0153rjahr man wedder,",
                "So kumt ok de Freid:",
                "Kumt Gras op de Wischen,",
                "Kamt de K\u00f6h op de Weid."
            ],
            [
                "Kumt de S\u00fcnn d\u0153r de Wulken",
                "Un de Hadbar opt Nest \u2013",
                "Un Abends en Maanschin,",
                "Denn kumt eerst dat Best."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "[Keen Graff is so breet un keen M\u00fcer so hoch]",
        "text": [
            [
                "Keen Graff is so breet un keen M\u00fcer so hoch,",
                "Wenn Twee sik man gut s\u00fcnd, da drapt se sik doch."
            ],
            [
                "Keen Wedder so gruli, so d\u00fcster keen Nacht,",
                "Wenn Twee sik man sehn w\u00fcllt, so seht se sik sacht."
            ],
            [
                "Dat gift wul en Maanschin, dar schint wul en Steern,",
                "Dat gift noch en Licht oder L\u00fccht un Lantern."
            ],
            [
                "Dar finnt sik en Ledder, en St\u0119gelsch un Steg:",
                "Wenn Twee sik man leef hebbt \u2013 keen Sorg v\u0153r den Weg."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "[Jehann, nu spann de Schimmels an!]",
        "text": [
            [
                "Jehann, nu spann de Schimmels an!",
                "Nu fahrt wi na de Brut!",
                "Un hebbt wi nix as brune P\u0119r,",
                "Jehann, so is't ok gut!"
            ],
            [
                "Un hebbt wi nix as swarte P\u0119r,",
                "Jehann, so is't ok recht!",
                "Un b\u00fcn ik nich uns Weerth sin S\u0153n,",
                "So b\u00fcn'k sin j\u00fcngste Knecht!"
            ],
            [
                "Un hebbt wi gar keen P\u0119r un Wag',",
                "So hebbt wi junge Been!",
                "Un de so gl\u00fccklich is as ik,",
                "Jehann, dat w\u00fcllt wi sehn!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "[Wi gungn tosam to Feld, min Hans]",
        "text": [
            [
                "Wi gungn tosam to Feld, min Hans,",
                "Wi gungn tosam to Rau,",
                "Wi seten achtern Disch tosam,",
                "So warn wi old un grau."
            ],
            [
                "Bargop so licht, bargaf so trag,",
                "So menni, menni Jahr \u2013",
                "Un doch, min Hans, noch \u0119bn so leef,",
                "As do in brune Haar."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "[An de Kark]",
        "text": [
            [
                "An de Kark",
                "Wahnt de Prester,",
                "Un de M\u00f6ller wahnt an Dik,",
                "Un ik wahn",
                "Bi min Leefste,",
                "Seeg \u0119r jeden Ogenblick."
            ],
            [
                "Geit de Klock",
                "Anne Karkwand,",
                "Gat de R\u0153der innen Grund,",
                "Geit min Hart",
                "Noch v\u0119l muntrer,",
                "Nix as Lev de drift dat rund."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "[Inn Klockenthorn babn Karkenboen]",
        "text": [
            [
                "Inn Klockenthorn babn Karkenb\u0153n",
                "Dar geit en Rad mit isern T\u00e4hn,",
                "Un wenn de ole, de dowe, de K\u00fcster ni weer,",
                "So keem der keen starbens Minsch, vunne ganze Eer."
            ],
            [
                "De M\u00f6llerbursch sitt ganz alleen,",
                "He s\u00fcht in dat Rad, dat drift de Steen",
                "Un wenn de ole, de dowe, de K\u00fcster sin Dochder ni weer,",
                "Wat kunn der so lusti sik dreihn oppe ganze Eer?"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "[In Garn \u00fcnnert Finster - de Bom is so gr\u00f6n]",
        "text": [
            [
                "In Garn \u00fcnnert Finster \u2013 de Bom is so gr\u00f6n \u2013",
                "Singt all Nacht en Vagel so truri, so sch\u00f6n."
            ],
            [
                "Bi Meddersch schreeg \u0153wer \u2013 so witt is de Stuv \u2013",
                "Singt all Dag Anneeten un lacht as en Duv."
            ],
            [
                "Dat lacht un dat weent, un dat kloppt mi ant Hart,",
                "Kloppt j\u00fcmmer in Takt, bet en Leed derut ward."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "[De Sneierlus]",
        "text": [
            [
                "De Sneierlus",
                "De driggt sin Hus,",
                "Ol Juchen Snack",
                "De driggt sin Pack,",
                "De ganze W\u0119k, dat ganze Jahr,",
                "Du kikst ni op, so is he dar."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "[Min zuckers\u00f6t Suschen, wat wullt du di gr\u00e4mn]",
        "text": [
            [
                "Min zuckers\u00f6t Suschen, wat wullt du di gr\u00e4mn?",
                "Kumt Wihnachten wedder, so will ik di n\u0119hmn!",
                "W\u00fcllt P\u0119pern\u0153t kopen un Hasseln\u0153t knacken,",
                "Un so'n groten Koken ut Deeg w\u00fcllt wi backen!"
            ],
            [
                "Min zuckers\u00f6t Suschen, nu gr\u00e4m di ni sehr!",
                "Denn ward wi mal \u00f6ller, so danzt wi ni mehr!",
                "Denn schrapt wi den Grapen, denn schrapt wi dat Geld,",
                "Denn gat wi mit so'n lange N\u00e4sen to Feld!"
            ],
            [
                "Min zuckers\u00f6t Suschen, nu gr\u00e4m di man nich!",
                "Ik heff noch dree S\u00fcsselnk, dat weest du man nich!",
                "Dree S\u00fcsselnk un Dreelnk, un so'n groten Hot!",
                "Un'n grishempen Geldsack, noch eenmal so grot!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "[Ol Trin anne Lamp]",
        "text": [
            [
                "Ol Trin anne Lamp,",
                "Ol Hans innen Damp,",
                "Ol Trina mit Brillen,",
                "Ol Hans mit sin Grillen,",
                "Se spinnt un se snackt,",
                "Kaut Sch\u0119v un Toback."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "[Blauwippsteert an Bek]",
        "text": [
            [
                "Blauwippsteert an B\u0119k,",
                "L\u00fcttj Rothback inne K\u0153k,",
                "L\u00fcttj Flasskopp ant Spinnrad \u2013",
                "Kumm, ra' mal, wat is dat?",
                "Un wullt du \u0119r fang',",
                "Ra' jo ni to lang!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "1. \u00dcnnermeel",
        "text": [
            [
                "De W\u00f6rner Klocken l\u00fcd de Pr\u0119digt ut.",
                "Se summt ut wider Feern un mank de Im,",
                "De \u0153wert Feld hin drivt vun Bl\u00f6t to Bl\u00f6t.",
                "Denn kl\u0153tert w\u00fccke Wagens langs den Weg:",
                "De P\u0119r s\u00fcnd nich to sehn int lange Korn,",
                "Man blot de K\u00f6pp, un Minschen achterh\u0119r,",
                "As wenn se s\u0119geln op en See vun Weten.",
                "So jagt se een na't anner wit v\u0153rbi,",
                "De Schall un Schin vertreckt sik j\u00fcmmer wider,",
                "Un Allns is wedder still as inne Kark."
            ],
            [
                "Dar sitt en M\u00e4den k\u00f6hli inne D\u00f6rnsch,",
                "Se's ganz alleen, in vullen S\u00fcnndagsstaat.",
                "Se sitt un neiht, se kikt ni op un um,",
                "Un \u00f6kern geit de Arm \u0119r op un dal.",
                "Denn knastert jedesmal dat witte Linn',",
                "As reet se't mit de dralle Arm entwei.",
                "Se is ok gar ni bu't v\u0153r Scheer un Natel,",
                "De Schullern quellt, as wull de Sammtjack bassen,",
                "De \u0119r as gaten op de H\u00fcften fallt,",
                "Un d\u0153r de Backen schint de L\u0119benslust",
                "Un gl\u00e4nzt \u0119r ut de d\u00fcsterbrune Haar."
            ],
            [
                "Se's ok al satt, se l\u0153hnt sik \u0153wern Arm",
                "Un kik d\u0153rt Finster langs dat gr\u00f6ne Korn",
                "Un langs de groten g\u0119len Rappsaatkoppeln",
                "Int wide Feld, wo noch en Wagen glinstert,",
                "Un wo de Luft sik spegelt as dat Haf",
                "Un H\u00fcs' un B\u00f6m sik weegt as inne Wellen."
            ],
            [
                "Man h\u00f6rt keen Starbenslud as blot de Wanduhr.",
                "Dat sl\u00f6ppt int Hus un buten sl\u00f6ppt dat Feld.",
                "Blot wenn in Drom en H\u00f6hnerk\u00fcken st\u0119hnt,",
                "De op de grote D\u0119l to Middag slapt,",
                "So horkt de Kater oppen L\u0153hnstohl op,",
                "Un M\u00fcppe reckt sik, un de Hushahn buten",
                "Fragt lud wat dat bed\u00fc', de Kunsche kullert,",
                "Un ut dat Hunnhus kikt en rugen Kopp:",
                "Doch hebbt se sik mal reckt un all mal japt,",
                "So sackt se wedder ruhi dal to slapen."
            ],
            [
                "Dar s\u00fcnd keen Ogen apen as de twee.",
                "Doch kikt de ok herut as wenn se dr\u00f6mn",
                "Un wat betrachten inne blaue Luch \u2013",
                "Vellich Gedanken, de int Wide d\u00e4mmert,",
                "As man wul hett: dat Hart treckt achterna,",
                "De ganze Seel is op en grote Reis'",
                "Un sw\u0119vt umher un lett een m\u00f6d tor\u00fcgg.",
                "So sackt dat M\u00e4den in sik s\u00fclbn tohopen,",
                "Dat Kinn in Hand, un st\u00fctt de witten Arms,",
                "Un an de brunen Flechten spelt de Fingern. \u2013",
                "Mit eenmal fangt de Husklock an to rasseln",
                "Un sleit in drange Sl\u00e4g' de Middagsstunn:",
                "Dat M\u00e4den tuckt tohop un halt en Athen \u2013",
                "Un st\u00fctt sik wedder ruhi oppe Arms."
            ],
            [
                "Doch hett de Klock noch lang ni utvertellt,",
                "Dar springt en D\u0153r op babent Wiserblatt,",
                "En Mann herut un makt en depen Diener,",
                "En Dremast op, Kneeb\u00fcxen mit de Spangn:",
                "Denn snappt en Fedder in den Kasten binn',",
                "Un darmit klingt en ole Melodie,",
                "En Menewett ut v\u0153rige Jahrhunnert,",
                "So lud un krus un old un wunnerli,",
                "Man meen de Kneeb\u00fcx war der gliks na danzen.",
                "Doch merrn inn Triller fleit dat hell un scharp \u2013"
            ],
            [
                "Dat keem vun buten \u0153wert stille Korn! \u2013",
                "Noch mal un noch eenmal as vun en J\u00e4ger:",
                "Un as en Reh, so fahrt dat M\u00e4den op.",
                "Se buckt sik rasch un tisst sik ut dat Linnen,",
                "De Backen gl\u00f6ht \u0119r un de Ogen gl\u00e4nzt,",
                "De Bossen geit, man h\u00f6rt dat Hart er kloppen,",
                "Un doch is nix vun Angst in all dat Schrecken,",
                "Denn as ton Lachen kr\u00fcselt sik de Lippen.",
                "Se s\u00fcht sik rasch lank Jack un Kleed hendal,",
                "Strakt sik ant Haar un deit en Glup int Spegel",
                "Un kikt noch eenmal langs dat gr\u00f6ne Feld",
                "Mit grote Ogen na en l\u00fctten Punkt,",
                "De langs den Fotstig babn den Weten treckt,",
                "Un mit en Jauchzen klappt se inne Hann'",
                "Un fl\u00fcggt \u2013 en Vagel \u2013 ut de Sidend\u0153r:",
                "De Wanduhr sp\u0119lt alleen v\u0153r Mups un Kater. \u2013"
            ],
            [
                "In Hof is Schatten \u00fcnnern Appelbom,",
                "De wasst hier hoch as oppe Geest de B\u00f6ken,",
                "Un Krut un Unkrut hebbt der D\u0119g un Tier.",
                "Dar is keen Placken, nich en Str\u0119mel Land,",
                "De is besett vun safti gr\u00f6ne Kr\u00fcder,",
                "De as en Sammtd\u0119k oppe St\u00fccken liggt,",
                "Ut Gr\u00f6ben rankt un langs dat Water krupt,",
                "Um B\u00f6m un Port, um Plank un M\u00fcern dr\u00e4ngt,",
                "Un iwri wasst \u2013 bet inne Sidend\u0153r."
            ],
            [
                "J\u00fcs flog se op! un mit Geschrigg de H\u00f6hner,",
                "Un Heisters ut de Eschen um de Graff",
                "Un ut de D\u0153r dat M\u00e4den hell int F\u00fcer,",
                "Un s\u00fcnner Hot inn hitten S\u00fcnnschin rin,",
                "\u2013 Doch ahn Gewalt, as wat de Vageln makten.",
                "Se sw\u0119vt in lichten Schritt de Wurth hendal,",
                "De Br\u00fcgg her\u0153wer na den Appelhof",
                "Un mank de B\u00fcsch un Bl\u00f6m de Garn hentlank."
            ],
            [
                "Do tr\u0119 en hogen Burschen rut ut Korn",
                "In korte Jack un mit en Kluwerstaken.",
                "He geit in raschen Schritt noch \u0153wer'n Koppel,",
                "Dweer \u0153wert St\u00fcck, bet an den Appelhof:",
                "Nix as de brede Graff is twischen Beiden.",
                "Mit s\u0119kern Arms un Ogen sett he an",
                "Un deit en Satz un sw\u0119vt na anner Sit.",
                "Twee Arms un Ogen n\u0119hmt em in Empfang.",
                "Dat Gl\u00fcck is still \u2013 se treckt sik deep in Schatten. \u2013",
                "Summt dar de Im? S\u00fcnd dat de W\u00f6rner Klocken? \u2013",
                "Den S\u00fcnn liggt hitt opt Feld, in Garn is Schatten,",
                "Dat Korn bew\u0119gt sik lisen op un dal,",
                "Un ut den Blomhof kumt en lisen Fl\u00fcstern."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "2. De Vullmacht",
        "text": [
            [
                "Das lat in Harst, un \u0119ben graut de Dag,",
                "Hans Hansens Hofstell liggt noch deep in Dak,",
                "Un Smok un N\u0119wel op de ganze Marsch.",
                "Dat Hus is still un dot dat ganze Feld,",
                "Un nich en Lut to h\u00f6rn vun Minsch noch Veh."
            ],
            [
                "Un dochen geit al inne hoge D\u00f6rnsch,",
                "De grot un kold un fast noch d\u00fcster is,",
                "En Schritt as mit den Parmtick anne Wanduhr",
                "V\u0153rbi ant Finster j\u00fcmmer op un dal.",
                "He geit verdeept, un mummelt bi sik s\u00fclben,",
                "En olen Mann, doch steil un breet vun Schullern,",
                "Un mit en Schritt as schull de Borrn sik g\u0119ben.",
                "Un steit he dann un wann ant Finster still",
                "Un sch\u00fctt de Ogen langs den grauen Weg,",
                "De wit v\u0153rbi treckt twischen blanke Gr\u00f6ben,",
                "Un bald in Dunst un N\u0119wel sik verl\u00fcst,",
                "So s\u00fcht he ut de depen Folen rut,",
                "De Mund so breet, dat grise Haar to Barg:",
                "En Fremden muss he laten as en Isbar."
            ],
            [
                "Doch kumt keen Minsch, so oft he steit un s\u00fcht,",
                "Den Fotstig rop na't Hus, keen P\u0119rd den Fahrweg,",
                "Un Kener weer ok kam vun Ost un West,",
                "Vun W\u00f6rn bet T\u00fcnn', de kenn Herr Vullmacht Hansen,",
                "Sin breden Gang, sin Stock un Meerschum Pip.",
                "Denn jeden Markt un jede Wahl un Volen",
                "In ganzen Lann', un wenn't wat Wichtigs gev,",
                "Wo Macht un Wort un wo dat Geld regeer,",
                "Dar keem he noch toletz mit Pip un Stock,",
                "\u2013 He jag in Karriol un harr en Swarten, \u2013",
                "De Runzeln isern un dat Haar to Barg,",
                "Un d\u0119 den Utslag oder neem dat Wort."
            ],
            [
                "Wa war ni spraken as de K\u00f6nig keem",
                "Un langs den Karkhof na de W\u00f6rner Kark gung,",
                "De V\u0153gt un Deputeerten achteran,",
                "All bloten Kopp un hittli un verbistert,",
                "Un Kener wuss to spr\u0119ken wenn he frog!",
                "Swart vull vun Minschen weer de ganze Weg,",
                "De M\u00fcr un Likensteen, sogar de B\u00f6m;",
                "Do keem en Karriol an in Galopp",
                "Bet anne Karkhofsport, de Swarte damp:",
                "De Vullmacht sprung herut mit Pip un Stock.",
                "He gev den Eersten Besten Tom un T\u0153gel",
                "Un gung in breden Schritt de Trepp to h\u00f6ch.",
                "Do leep dat langs den Karkhof: Vullmacht Hansen!",
                "De Neegsten maken Platz un Alle seegen",
                "Wa he dar langs gung, steil as langs den Markt,",
                "Bet anne Karkend\u0153r, un trock keen Mien.",
                "Dar tr\u0119 he rin un steek de Pip in Tasch,",
                "Un as he wedder rut keem mit de K\u00f6nig,",
                "Do gung he bi em an in Hot un Stock",
                "Un snack mit em tor\u00fcgg as mit sins Liken,",
                "De Annern as de Deners achterh\u0119r."
            ],
            [
                "Hett he doch gar den K\u00f6nig do to Gast hatt",
                "Un em en Fr\u00f6hst\u00fcck g\u0119ben as en Graf,",
                "Hier in de s\u00fclwe Stuv wo he nu wannert,",
                "Un op de Grotend\u0119l un in den Pesel;",
                "Un in den Blomhof stunn en pr\u00e4chti Telt.",
                "Gott wuss wo all de Gl\u0153s' un Sch\u00fctteln h\u0119rkeem,",
                "De s\u00fclwern L\u0119peln un de golden Tassen,",
                "Un all de \u00c6werfloth an Win un Backwark,",
                "Mit richti fraren Is in hitten Summer!"
            ],
            [
                "Se s\u00e4n, en Wagen weer na Hamborg w\u0119n",
                "Un harr en K\u0153ksche halt mitsams de Saken:",
                "Dar lett man je v\u0153r Geld den D\u00f6wel danzen."
            ],
            [
                "Do gung he mit den K\u00f6nig op de Wurth",
                "Un wis' mit Fingern hin un h\u0119r de Gegend,",
                "As kunn he't al verschenken wat he seeg."
            ],
            [
                "Un dochen steit de Kath noch \u0153wern Weg",
                "Un em v\u0153r Ogen, mit de braken D\u0153r",
                "Un bliern Finstern, wo he ruter seeg",
                "Un r\u0153wer l\u0153hn as Jung, dr\u00f6g Brot in Hand:",
                "Sin Vader weer en l\u00fctten Arbeitsmann.",
                "Denn dach he, wenn he hungri weer un fror",
                "Un sik en Lock pu\u00df d\u0153r dat Is an't Finster",
                "Un \u0153wer hin den warmen Burhof seeg,",
                "Wo Sch\u00f6steen damp un Karn un Ammers kl\u0153tern:",
                "He wuss mal op un war mal grot un stark,",
                "\u2013 He f\u00f6hl al do de Macht in Arms un Harten \u2013",
                "Denn wull he't dwingn, un schull dat holn un br\u0119ken:",
                "De Hof war sin, un he wull Vullmacht warrn!"
            ],
            [
                "Nu is he't warn. Wos\u00fcck? \u2013 Is nich to seggn:",
                "Mit isern Willn, mit List un mit Gewalt,",
                "He hett dat dwungn, s\u00fch man de Ogen an,",
                "De Boss un Schullern, so ist gar keen Wunner.",
                "De Hof is sin, un mehr as een derto,",
                "Un wo he kumt, bef\u0119hlt he as Herr Vullmacht.",
                "Wat achter liggt dat weet he s\u00fclbn alleen,",
                "Un v\u0153r em keem noch nix, dat muss sik b\u00f6gen.",
                "So mag he denken, as he geit un gruwelt",
                "Un langs den Weg s\u00fcht oder na de Klock.",
                "De hett al mehrmals slan in drange Sl\u00e4g',",
                "Das helli Dag, un noch is nix to sehn."
            ],
            [
                "Do dukt der endli mank den Smok un N\u0119wel",
                "Wat L\u0119bndigs op, wat neeg un neeger kumt,",
                "Noch kum to sehn, doch steit de Vullmacht still",
                "Un mit en depen Athen seggt he: endli!"
            ],
            [
                "En Mann is dat, to P\u0119rd, en Mantel um,",
                "De ritt, as weer de Dod em oppe Hacken,",
                "V\u0153r\u0153wer l\u0153hnt, den depen Fahrweg lang,",
                "Dat Slick un Slamm in grote Paltens fleegt."
            ],
            [
                "He b\u00f6gt int Dor un jagt den Hof herop,",
                "As vun en K\u00f6hlfatt dampt dat vun dat P\u0119rd;",
                "Dat hollt. En hogen Burschen swingt sik raf,",
                "Wat lennlahm, un bedeckt mit Klei un Slick,",
                "As harr he Lehm tor\u0119den bi en Tegler."
            ],
            [
                "Dat P\u0119rd is hier to Hus un s\u00f6cht den Stall,",
                "De R\u00fcter l\u00fcfft de M\u00fctz un nimmt sin Mantel,",
                "De Sw\u0119p in Hand, un as he geit un steit,",
                "\u2013 Dat Argste trampt he w\u0119glangs vunne F\u00f6t, \u2013",
                "Kumt he in D\u00f6rnsch un op den schrubbten Fotborrn."
            ],
            [
                "\u00bbNa\u00ab, seggt de Vullmacht, \u00bbReimer, kumst du endli?",
                "Wa hett di't gan? De Ossen s\u00fcnd berkofft?\u00ab"
            ],
            [
                "Verkofft, un gut! ik kreeg den M\u00e4kler fat,",
                "D\u00f6rti Ducaten st\u00fcckwis' d\u0153r de Bank,",
                "Geld bi de Waar, in Speetsch, un Maandag L\u0119wern,",
                "Dat Geld per Post, de Commiss\u00e4r hett Opdrag."
            ],
            [
                "\u00bbDe Wetenkopmann?\u00ab",
                "Is en slauen Schurk!",
                "Nich mal en R\u00fcggkop, anners harr ik't wagt,",
                "Ok mit en Schaden, un v\u0153r baar dat wegslan.",
                "He harr al sch\u0119pt, de Weten leeg in England,",
                "Nix harr he oppen Spiker, nich en Spil,",
                "Un klagen kunn ik op min Vullmacht ni,",
                "Ok geit't in Hamborg langsam bi de Maatschapp.",
                "Do heff ik r\u0119den, wat de Vossen kunn,",
                "Um jo in Gl\u00fcckstadt rechter Tid to kam,",
                "In N\u0119wel kunn de Telegraph ni teken."
            ],
            [
                "\u00bbUn dropst em noch?\u00ab",
                "Weer \u0119ben \u00fcnner S\u0119gel!",
                "\u00bbDen D\u00f6wel, seggt de Vullmacht, wat en Streich!\u00ab"
            ],
            [
                "He harr de letzte Rappsaat g\u00fcstern ladt,",
                "Denn glik clareert, noch en Matrosen h\u00fcrt",
                "Un rutbugseert, den Curs na Amsterdam.",
                "Ik hast un f\u00f6hl mal bi den Juden v\u0153r,",
                "De Ladung baar un op en Slump to sliten:",
                "De trock de Schullern: Seep un Tallig sacken,",
                "Dat \u00d6l war s\u0119ker flau, wer d\u00f6ss wat wagen?"
            ],
            [
                "\u00bbDar sleit dat Wetter in!\u00ab seggt do de Vullmacht,",
                "Un geit in groten Schr\u0119den op un dal.",
                "\u00bbGeld mutt der h\u0119r! \u2013 Denn must du glik na Kiel!\u00ab",
                "Seggt he un stoppt op eenmal in sin Gank",
                "Un s\u00fcht na Eer, un denn den Burschen an,",
                "Denn na de Uhr: \u00bbTwee Stunn' kannst du di raun!",
                "Itt eerst un drink, denn lat den Schimmel sateln,",
                "Ik s\u00fclbn will noch na Gl\u00fcckstadt mit den Swarten.",
                "Segg min Avkat in Kiel, Geld war der kam,",
                "He muss mi Aschbarg holn, keem wat der keem! \u2013",
                "Nu lat di Kaffe bringn un legg di dal;",
                "Klock n\u0119gen b\u00fcst du klar un kriggst Besched!\u00ab",
                "He wennt den R\u00fcgg un wandert wedder los,",
                "Un langsam geit de Anner ut de D\u0153r."
            ],
            [
                "De Stuv is optreppt, un de Trepp is sch\u00fcrt,",
                "Un ok de V\u0153rd\u0119l as en K\u0153kendisch,",
                "Bet op sin Sp\u00f6r, de al en M\u00e4den opnimmt.",
                "De s\u00e4 em sacht un fr\u00fcndli guden Morgen:",
                "Mamsell weer achter inne l\u00fcttje Stuv",
                "Un Kaffe warm, he weer wul m\u00f6d un hungri?",
                "Un teken mit de Hand de D\u0119l hintlank."
            ],
            [
                "Do gung he, wenn ok stif, mit raschen Schritt",
                "Nan achtern, wo en D\u0153r sik apen d\u0119;",
                "Dar seeg en Kopp mit brune Flechden rut,",
                "De warn de Backen roder as he keem,",
                "De Ogen s\u00e4n noch mehr as guden Morgen."
            ],
            [
                "Is heemli Lev ni s\u00f6ter as dat Gl\u00fcck?",
                "Un Lev un List is starker as Gewalt,",
                "Se dr\u0119pt un rovt en s\u0119li Ogenblick,",
                "Wa kort he is: he f\u00fcllt dat L\u0119ben ut.",
                "Na Lengn un Luern kumt he as de S\u00fcnn,",
                "Un Furcht un Angsten l\u00f6s't he all in Freiden."
            ],
            [
                "\u00bbWa hett di't gan? \u2013 Gottlof, so b\u00fcst du dar!\u00ab",
                "Un ruhi sett se sik un seht sik an.",
                "Doch Reimer seggt: De Ol is as en Steen!",
                "Weer't ni din Vader, heel ik dat ni ut.",
                "Ik b\u00fcn as gar, heff r\u0119den Dag un Nacht,",
                "Un mutt doch h\u00fct noch wedder los na Kiel.",
                "Und dochen is't umsunst, dat kann ni gan.",
                "Dat gift doch Dingn de nich to b\u00f6gen s\u00fcnd:",
                "Wat will he mit en Eddelhof in Holsteen?",
                "He's obsternatsch, de Ehrgiz makt em blind,",
                "He s\u00f6cht v\u0153r di wul na en Grafens\u0153n.",
                "Mi slitt he op un stellt mi denn in Eck;",
                "So lang se v\u0153rholt brukt he Kopp un Knaken,",
                "As weern se ganz mit Murk un Br\u0119gen sin,",
                "En Speculeermaschin, wo he op sp\u0119lt,",
                "Un nich mal richti, blot ut leidi Stolt,",
                "As wuss un weer ik nix, un seeg doch Allens,",
                "Mutt Allens sehn, denn ahn mi kann he nix,",
                "Vertrut mi Allns un schufft mi denn to Sit,",
                "Noch j\u00fcmmer as en arm Perzeptersjung:",
                "Dat is to arg!",
                "Un darbi steit he op,",
                "St\u00f6tt Tass un Brot to Sit un geit na D\u0153r."
            ],
            [
                "Do kumt dat M\u00e4den lisen op em to,",
                "Se leggt \u0119rn weken Arm em anne Schuller,",
                "So hoch se is, se langt man \u0119ben an,",
                "Un s\u00fcht em inne Ogen rop so fram,",
                "Un fat em mit de anner Hand un seggt:"
            ],
            [
                "Min Vader is dat! \u2013 Weest du wat ik li'?",
                "Un b\u00fcn sin Dochder! \u2013 s\u00fch! un mutt doch swigen",
                "Un h\u0153pen! denn du b\u00fcst un blifst min Allens!",
                "Un schall't ni w\u0119n, Gotts Will is't doch toletz,",
                "So b\u00f6g ik mi \u2013 w\u0119s' du nu doch ni st\u00f6rrsch,",
                "Dat ik ni sitt as mank twee harre Steen!",
                "Wat kann ik anners w\u0119n as j\u00fcmmer din?"
            ],
            [
                "De Backen ward \u0119r bleek un blank de Ogen,",
                "As se em sachen b\u0119dt \u2013 man kennt den Ton,",
                "De snack Een ehr as kranke Kind to Ruh;",
                "Dar brennt ok noch keen Wunn', de de ni sm\u00f6dt."
            ],
            [
                "He b\u00f6gt sik as de S\u00fcnner v\u0153r de Unschuld,",
                "Doch as de Trost na alle M\u00f6g un Qual,",
                "Un as en Schutz v\u0153r alle Stolt un S\u00fcnn,",
                "So treckt he \u0119r mit beide Arms ant Hart",
                "Un k\u00fcsst de Ogen un den framen Mund. \u2013"
            ],
            [
                "Twee Stunn' so is dat l\u0119bndi oppe Hofstell.",
                "Dar s\u00fcnd al Wagens w\u0119n un L\u00fcd to Fot,",
                "En Kopmann to en Burstell inne Marsch,",
                "Nich Hansen sin \u2013 doch dat is eenerlei,",
                "Wat k\u00f6pli is, is sin, em m\u0153t se kam. \u2013",
                "Denn weern der Deputeerten vun en Burschop,",
                "De Strit hebbt mit't Gericht, dar sitt he achter,",
                "Gewalt un Unrecht hasst he op den Dod. \u2013",
                "De sch\u00fcchtern Ole weer en l\u00fctten Schoster \u2013",
                "De Vullmacht hett w\u00fcck H\u00fcsen inne Heid,",
                "Blot v\u0153r en Nothfall, dat he B\u00f6rger is \u2013",
                "De b\u0119 um Nasicht \u2013 dat heel hart vundag',",
                "De Vullmacht harr keen Guden, meen de Ole. \u2013",
                "Doch dach de Amtsbad in sin roden Rock:",
                "Ut uns Herr Vullmacht weer ni klok to warrn!",
                "He l\u00f6v, dat weern Decreten un nix Godes",
                "Wat he em broch, de Secretair harr munkelt",
                "Vun so v\u0119l Dusend, vun Concurs un Pann':",
                "Un j\u00fcs vun Morgens weer he blid as selten,",
                "Un gev em noch en Dr\u00fcttel v\u0153r sin M\u00f6g!",
                "Den steek he in, un dach noch bi sik s\u00fclben:",
                "Dat's doch en Herr as weni anner s\u00fcnd:",
                "Dat wull he ok den Secretair noch bibringn!"
            ],
            [
                "Nu kamt der Ossen, de der dampt un br\u00fcllt,",
                "En Driwer bi se mit en leddern Geldkatt.",
                "De Vullmacht kumt herut un tellt se \u0153wer,",
                "Un winkt de Knechts, un langsam drivt se fort",
                "In Slick un Lehm, swarf\u00e4lli un bed\u00e4chti."
            ],
            [
                "Denn bringt de Knechts en Schimmel un en Swarten",
                "Mit en Karjol, de Vullmacht smitt sik rin,",
                "Un Reimer swingt sik op in nie Kledaje, \u2013",
                "Un v\u0153rwarts geit dat langs den depen Weg. \u2013"
            ],
            [
                "Dar steit dat M\u00e4den inne hoge D\u00f6rnsch,",
                "Se is alleen un s\u00fcht de beiden na,",
                "Dat Kinn in Hand, de Ogen deep un truri.",
                "Nu tw\u0119lt de Weg, na't S\u00fcden dampt de Swarte,",
                "Nan Osten na de Heid de Schimmel rop.",
                "Vun Een nan Anner gat \u0119r d\u00fcstern Ogen,",
                "Vun Een tum Annern lengt un s\u0119hnt \u0119r Hart.",
                "O, dat de W\u0119g se ut enanner f\u00f6hrt!",
                "Is dat dat Schicksal? N\u0119wel deckt de Feern,",
                "Een um de Anner dukt se op un \u00fcnner, \u2013",
                "Un dot un eensam is dat wide Feld."
            ],
            [
                "\u0118r Ogen smart, \u0119r Seel is dump un swar.",
                "Dat summt vun feern \u2013 vellicht de W\u00f6rner Klocken?",
                "Dat's Warkeldag, se bringt wul Een to Rau.",
                "Och, weer se't s\u00fclbn! Vellicht weer't so am besten! \u2013",
                "Un truri sackt se dal un weent sik satt."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "3. Dat Schicksal",
        "text": [
            [
                "\u0118bn is de Hadbar kam, he's oppe Sch\u00fcn,",
                "He wannert langs de F\u00f6st un kikt int Nest.",
                "Dat's wat verfulln; he stellt sik op klappert:",
                "Das doch je Fr\u00f6hjahr na en harren Winter!",
                "De Lurken singt, de Luf is hoch un wittli,",
                "En echt Gew\u00fclv ut Steenbr\u00fcgg, s\u00fcden op,",
                "Warm awer scharp, Een sl\u00e4pert Kopp un Hart,",
                "As in en Dusel h\u00f6rt man Spree un Kiwitt. \u2013",
                "Dat Feld is ok noch, as en Vett des Morgens,",
                "Wat tuseli, wo Snee un Winter raut hebbt,",
                "Doch iwri platschert all de l\u00fctten Water",
                "In R\u00fcnn' un Rilln, ut Mus- un Mullwarpsl\u00f6cker,",
                "Un klar s\u00fcnd B\u0119k un Gr\u00f6ben bet ton Grund.",
                "Wa lacht dat eerste Gr\u00f6n ni anne Kanten,",
                "Un hin un wedder lurt en Botterblom,",
                "Un Wippsteert h\u00fcppt behenn' vun Priel to Priel,",
                "Un Spatz int D\u00f6rp hollt Klubb un r\u00e4soneert.",
                "De Larm stickt an, as Lachen: Kinner singt,",
                "Dat Fr\u00f6hjahr hett en ganz besunnern Ton,",
                "Sogar de G\u00f6s' un Kreiden passt der mank."
            ],
            [
                "De Klocken ok?",
                "Das schudri! j\u00fcs int V\u0153rjahr",
                "Ut S\u00fcnn un Hoffnung in de d\u00fcstre Kul!",
                "Un dochen gr\u00f6nt de Karkhof meist am eersten,",
                "Un de der na blivt tr\u00f6st de milde Tid. \u2013"
            ],
            [
                "De Toch geit langsam, dat s\u00fcnd v\u0119le Wagens,",
                "En d\u00fcstre K\u0119d, man s\u00fcht dat Enn' ni af.",
                "De eersten treckt al S\u00fcden v\u0153r de Kath",
                "Un kamt hier bald ann Fotstig umme Eck,",
                "Un noch is't as en Klun op Wurth un Hofstell,",
                "Un j\u00fcmmer b\u00f6gt v\u0153rsichti een ut Dor."
            ],
            [
                "Dar steit de K\u0153thners S\u0153n un s\u00fcht se to,",
                "En l\u00fctten Kruskopp mit de M\u00fctz in Nack,",
                "He bu't en Dik un fahrt sik Eer inn Schuflad.",
                "Nu hollt he still un kikt mit grote Ogen;",
                "Ob he wul denkt, he will mal Vullmacht warrn?",
                "Dat is't ni weerth, min Jung, ga hin un sp\u0119l,",
                "Bu du din Welt, un lat de annern trecken,",
                "De Vullmacht un dat Gl\u00fcck s\u00fcnd tweerlei!",
                "Hest wul dat Sark sehn mit den smucken Kranz?",
                "Un de der achter fahrt? wa seht se ut!",
                "Twee Ekenst\u00e4mm, de een in vuller Kraft,",
                "Utweddert is de Ole an sin Sit,",
                "Nu beide drapen vun des\u00fclwe Blitz,",
                "Un beide slagen vun des\u00fclwe Slag,",
                "B\u00f6gt as se sitt, de stolte Kopp na Eer,",
                "Un all \u0119r H\u0153pen op den Weg to Grav:",
                "Hans Hansen is dat un de junge Reimer."
            ],
            [
                "De Ol is as en Steenbild wat man fahrt,",
                "En Hot derop st\u00fclpt un en Mantel umhungn,",
                "De Ogen stier, so fahrt se mit em hin.",
                "Keen Thran, keen Mien, he s\u00fcht man na dat Sark,",
                "Wat v\u0153r em an in warmen S\u00fcnnschin spegelt.",
                "So seeg he al sit W\u0119ken op \u0119r Bett,",
                "De dar nu ruht, un op \u0119r bleken Lippen,",
                "Ob se wat w\u00fcnsch un wull, wenn se se r\u00f6hr,",
                "Bi Nacht un Dag, keen Wink keem in sin Ogen,",
                "Bet se se tod\u0119 to den l\u00e4ngsten Slap;",
                "Do sack he ok in Slummer op sin Armstohl. \u2013",
                "N\u00f6s hett he stan an't Finster un herutsehn.",
                "Nu fahrt he achteran un s\u00fcht opt Sark."
            ],
            [
                "Dat Ungl\u00fcck hett em drapen as en Wedder,",
                "Slag \u0153wer Slag, dat harr em doch ni b\u00f6gt,",
                "Dat leet sik \u0153werwinn' mit isern Willen,",
                "Dat harr sin N\u00fccken, meen he, as dat Spill,",
                "Un ewig kunn't ni durn, so war't sik wenn'.",
                "He harr sin Schipp verlarn, sin Ladung tosett,",
                "Vunt Gl\u00fcck bedragen un vun slechte L\u00fcd,",
                "Do weer he brutt un egensinni warn,",
                "Harr kofft un verkofft, wagt un wedder wagt,",
                "Sik hier vertifft un dar sik \u0153werilt,",
                "Ut Stolt behaupt un denn ut Noth versleidert,",
                "Bi Juden lehnt um Christen to betalen,",
                "Fotisen l\u00f6s't un Handschelln wedder nam,",
                "Toletz Credit un Totrun \u0153werspannt,",
                "Un as en hitzi Sp\u0119ler, blind un trotzi,",
                "Den Dum sett op en eenzi hoge Kart:",
                "He harr en Eddelgut int Holsten kofft,",
                "Nu stunn't derop: en Jahr lang dat to holen,",
                "De Creditors de Ogen totodr\u00fccken;",
                "N\u00f6s much dat stuben, he harr Geld in Hann',",
                "Ob sin, ob anner \u2013 he verstunn't to bruken!"
            ],
            [
                "Doch anners is't mit Krankheit un de Dod.",
                "De kenn he nich, de harr he nich in R\u0119ken,",
                "De keem em as en Unheil \u0153wer Nacht,",
                "As wenn de Borrn em b\u0119v, de Eer sik sch\u00fctter,",
                "Wo he op bu't un gan mit s\u0119kern Knaken.",
                "Do st\u00f6rtt he hin, do gung dat mit em rund,",
                "Do leet he't gan un fat ni na de Speken,",
                "Dar feil em Enn' un Anfang un dat Leid.",
                "He harr man l\u0119vt un str\u0119vt un lenkt un st\u00fcrt,",
                "An Himmel seeg he nix, ni St\u00fcr noch Haken,",
                "Un mit sin Dochder weer sin Welt to Enn'.",
                "De Junge harr dat sehn, harr h\u0153pt un twifelt,",
                "Doch eerst mal rett' un holen wat he kunn.",
                "Un as de Ol nu seet as bi en Schippbruch,",
                "Un Wind un Wellen inne S\u0119geln sp\u0119ln,",
                "Neem he dat Ror op egen Hand to faten,",
                "Un jag dat oppen Strand, um wat to bargen.",
                "Concurs keem \u0153wert Gut, he koff de Burstell,",
                "He ree un fahr vun Kiel na Hamborg rum,",
                "Weer j\u00fcmmer oppe Landstrat un mank L\u00fcden,",
                "Un m\u00f6tt un heel, wat man to m\u00f6ten weer."
            ],
            [
                "Doch as he nu toletz ut Holsten keem,",
                "Tor\u0119den un tor\u0119ten op sin Schimmel,",
                "Un ili hinjag langs de wide Marsch:",
                "Do klopp dat Hart em twischen Angst un Freiden,",
                "Do dach he an den Hof, de nu sin egen,",
                "De Garn un Blomhof un sin heemli Gl\u00fcck, \u2013",
                "Doch nich v\u0153r sik, v\u0153r Een de em de leefste,",
                "De v\u0153r em lee un sorg so lang se kunn,",
                "Vellicht v\u0153r em opt Krankenlager leeg;",
                "Denn richti weer se mank twee harre Steen,",
                "Un wul to week un gut w\u0119n un todr\u00fcckt;",
                "De harr he do verlaten inne Noth,",
                "Um Hus un Hav to retten un to bargen:",
                "Nu harr he't dwungn, weer se em nu man bl\u0119ben,",
                "So f\u00f6hl he Kraft dat Swarste d\u0153rtosetten,",
                "Ut Brand- un Strandgut, wat der bl\u0119ben weer,",
                "En Schipp to buden, weer dat noch so enk,",
                "Wat wul de Dree mit Ehren dr\u0119gen schull.",
                "So keem he an, un funn \u0119r as en Lik.",
                "Nu fahrt he achterna un s\u00fcht opt Sark."
            ],
            [
                "Dat Gl\u00fcck is blind. H\u00f6r man de W\u00f6rner Klocken!",
                "Wa kumt de Ton ni lisen \u0153wert Feld!",
                "Wer h\u00f6rt dat rut, ob v\u0153r en braken Hart,",
                "Ob v\u0153r een, wat in Lust un Hoffnung lacht?"
            ],
            [
                "Hoch \u0153wer alle treckt de V\u0153rjahrshimmel,",
                "As j\u00fcmmer blau, as j\u00fcmmer deep un klar;",
                "De Kinner singt, de Bl\u00f6m un Vageln kamt,",
                "Un ruhi kumt de Dag un geit to Rau."
            ],
            [
                "Doch inne Deep, wo Og un Ohr ni hinreckt,",
                "Dar, h\u0153pt wi, is de Hand de Allens hollt,",
                "Dar, h\u0153pt wi, is de Hand de Allens l\u00f6s't:",
                "So lat uns tr\u00f6stli wandeln bet to Enn'."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "1. Dat Hus",
        "text": [
            [
                "Verst\u0119ken mank Eschen dar steit en l\u00fctt Hus,",
                "Da's Abends so sachen, dar r\u00f6hrt sik keen Mus,",
                "Dar schint ut de Bl\u0153der en Licht rein so blank,",
                "En Olsche in L\u0153hnstohl, un Se op de Bank."
            ],
            [
                "Dat schint mi in Ogen, dat treckt mi in Sinn,",
                "Dat treckt mi in Schummern so heemli derhin,",
                "So warm un so luri, weet s\u00fclm ni wos\u00fcck \u2013",
                "Ik sta \u00fcnnert Finster un frei mi un kik."
            ],
            [
                "Un sitt wi to snacken umt Licht oppe Bank,",
                "So schint mi \u0119r Backen noch eenmal so blank,",
                "Denn is dat so ruhi, denn r\u00f6hrt sik keen Mus:",
                "O, kunn ik der bliben, un muss ni to Hus!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "2. De Garn",
        "text": [
            [
                "L\u0119ben \u2013 och! \u2013 wa ist ni sch\u00f6n!",
                "Dod is wul so swar!",
                "Un de Karkhof is so neeg,",
                "Dicht an unsen Garn."
            ],
            [
                "Seeg ik na de Kr\u00fcz un Steen,",
                "Seeg ik na de Maan,",
                "H\u00f6r ik sach de Karkenklock",
                "Still un truri gan."
            ],
            [
                "Och! un dochen r\u00fckt de Blom,",
                "Un min Hart dat sleit!",
                "S\u00fch! un \u00fcnnern Appelbom,",
                "S\u00fch, mal, wull dar steit!"
            ],
            [
                "Kumm, dat L\u0119ben is so sch\u00f6n!",
                "Dod is wul en Drom.",
                "Lat uns \u0153wern Karkhof sehn",
                "Mank de B\u00fcsch un Blom'."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "3. De ol Wichel",
        "text": [
            [
                "Denn klopp man ant Finster,",
                "Denn klopp du man sacht,",
                "Dat D\u00f6rp liggt to slapen",
                "Un still is de Nacht."
            ],
            [
                "Denn klopp man ant Finster,",
                "Man sacht anne Rut,",
                "Ik h\u00f6r di int Slapen,",
                "So kam ik herut."
            ],
            [
                "De Garn is so ruhi,",
                "De Maan is so blank,",
                "Kumm sacht, kumm vunnacht,",
                "Kumm de Stig man hentlank!"
            ],
            [
                "Dar steit de ol Wichel,",
                "Dar\u00fcnner de Steen,",
                "Un beid w\u00fcllt wi sitten,",
                "Nan H\u0119ben rop sehn."
            ],
            [
                "Un beid w\u00fcllt wi snacken",
                "So heemli, so sacht,",
                "Un n\u00fcmms schall dat w\u0119ten,",
                "As Maan un de Nacht."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "4. Voer Doer",
        "text": [
            [
                "Lat mi gan, min Moder sl\u00f6ppt!",
                "Lat mi gan, de W\u00e4chter r\u00f6ppt!",
                "H\u00f6r! wa schallt dat still un sch\u00f6n!",
                "Ga! un lat mi smuck alleen!"
            ],
            [
                "S\u00fch! dar liggt de Kark so grot!",
                "An de M\u00fcr dar sl\u00f6ppt de Dod.",
                "Slap du sund un denk an mi!",
                "Ik dr\u00f6m de ganze Nacht vun di."
            ],
            [
                "Moder lurt! se h\u00f6rt't gewis!",
                "Nu's genog! \u2013 ad\u00fcs! ad\u00fcs!",
                "Morgen Abend, wenn se sl\u00f6ppt,",
                "Bliv ik, bet de W\u00e4chter r\u00f6ppt."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "To Bett",
        "text": [
            [
                "Wa m\u00f6d un wa slapri,",
                "Ik sol noch de Hann':",
                "Ik weet ni \u2013 wat b\u0119 ik?",
                "Ik denk an Jehann!"
            ],
            [
                "Wa m\u00f6d un wa slapri,",
                "Un d\u00fcster de Nacht:",
                "Ik seeg em mit Ogen,",
                "As stunn he un lach."
            ],
            [
                "So blid un so fr\u00fcndli \u2013",
                "Och! mak ik se to,",
                "So s\u00fcht em min Hart noch,",
                "As lach he mi to."
            ],
            [
                "Ik dr\u00f6m wul int Waken,",
                "Ik weet ni, wos\u00fcck:",
                "Ik weet ni, schullt S\u00fcnn' w\u0119n? \u2013",
                "Och n\u0119! das dat Gl\u00fcck!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "1. Goldhahn",
        "text": [
            [
                "Dar sitt en l\u00fcttjen Vagel,",
                "So g\u0119l as Gold,",
                "De singt, dat schallt so lusti",
                "D\u0153r Busch un Holt."
            ],
            [
                "Swig still, du l\u00fcttje Vagel,",
                "Un fleeg mal hin!",
                "Dar eitst v\u0153r l\u00fcttje Finster",
                "Heel hoch en Linn'."
            ],
            [
                "Dar sitt un sing so lusti,",
                "Un pass mal op!",
                "Dar kikt ut l\u00fcttje Finster",
                "Gewiss en Kopp."
            ],
            [
                "Hett goldeng\u0119le Lucken,",
                "Singt \u0119bn so sch\u00f6n,",
                "Ik l\u00f6v, se hett ok Fl\u00fcnken:",
                "Kannst du't wul sehn?"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "2. De Duv",
        "text": [
            [
                "Wo is din Vadershus,",
                "Wo is de Port?",
                "\u00bbButen, dat D\u00f6rp to Enn',",
                "Buten den Ort.\u00ab"
            ],
            [
                "Wo is din Kamerd\u0153r,",
                "Wo is din Stuv?",
                "\u00bbBaben na't Finster rop",
                "Rankt sik en Druv."
            ],
            [
                "Kumm du um Merrennacht,",
                "Kumm du Klock een:",
                "Vader sl\u00f6ppt, Moder sl\u00f6ppt,",
                "Ik slap alleen."
            ],
            [
                "Kumm anne K\u0153kend\u0153r,",
                "Kumm anne Klink:",
                "Vader meent, Moder meent,",
                "Dat deit de Wind.\u00ab \u2013"
            ],
            [
                "Baben nan Finster rop",
                "Rankt sik en Druv:",
                "Achter dat Sw\u00f6lkennest",
                "Bu't en witte Duv!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "3. Nachtr\u00fcter",
        "text": [
            [
                "Bi' ik keen Sadelp\u0119rd, bruk ik keen Tom,",
                "Pl\u00fcck ik min Ritpitsch af uten Wichelbom!"
            ],
            [
                "Nachtens wennt d\u00fcster is, stormt dat un ras't,",
                "Min is dat beste P\u0119rd, wat de Wischen gras't!"
            ],
            [
                "Black, reck de Poten ut! fleeg as de Wind!",
                "Drigg mi d\u0153r Storm un Nach bet min leefste Kind!"
            ],
            [
                "Weest du wa't Finster klickt? weest du wa't deit?",
                "Spring ik bi Leefste rin, spring du na de Weid! \u2013"
            ],
            [
                "Lusti is't L\u0119ben ahn T\u0153gel un Tom!",
                "Vageln pl\u00fcckt K\u00fcrschen: wokeen h\u00f6rt de Bom?"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "1. Vullmacht sin Tweschens",
        "text": [
            [
                "Wat gluddert in Blomhof un lacht achtern Tun?",
                "De Vullmacht sin Tw\u0119schens, de Witt un de Brun."
            ],
            [
                "De Vagt un de Schriwer gungn \u0119ben v\u0153rbi,",
                "Weer j\u00fcs as en Beert\u00fcnn mit H\u0153nken derbi."
            ],
            [
                "Wa lach do de Brune un sch\u00fcttel de Haar:",
                "Du kriggst mal de Krumme, schast sehn, noch vuntjahr!"
            ],
            [
                "Wa lach do de Witte un klapp inne Hann':",
                "Du kriggst mal de Dicke, de Dicke ton Mann! \u2013"
            ],
            [
                "Ik kik d\u0153r de Paten un heff mi bedacht:",
                "Wat much ik denn, Schriwer w\u0119n \u2013 oder de Vagt?"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "2. T\u00f6f mal",
        "text": [
            [
                "Se is doch de stillste vun alle to Kark!",
                "Se is doch de sch\u00f6nste vun alle to Mark!",
                "Se weekli, so bleekli, un de Ogen so grot,",
                "So blau as en H\u0119ben un deep as en Sot."
            ],
            [
                "Wer kikt wul int Water, un denkt ni sin Deel?",
                "Wer kikt wul nan Himmel, un w\u00fcnscht sik ni v\u0119l?",
                "Wer s\u00fcht \u0119r in Ogen, so blau un so fram,",
                "Un denkt ni an Engeln, un allerhand Kram?"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "3. Wahr di!",
        "text": [
            [
                "Se is so frisch, as weert en Tulk,",
                "Se is so licht, as weert en Wulk,",
                "Se is so flink, as weert en Swulk,",
                "Un krall as Flissendrath.",
                "En Wichel is ni half so slank,",
                "En Pappel is ni half so rank,",
                "Un nich en Bark so witt un blank,",
                "As se in S\u00fcnndagsstaat."
            ],
            [
                "So h\u00fcppt en Steilitsch langs de Heid,",
                "So springt en Elamm op de Weid,",
                "Un de se s\u00fcht, de hett sin Freid,",
                "Un kikt sik redi dun. \u2013",
                "Ik b\u0119 di, h\u00f6 din Ogen, Fr\u00fcnd!",
                "Se's doch as all de Annern s\u00fcnd,",
                "Se dreiht sik as en K\u00fcselwind \u2013",
                "Un wupp di! liggst in Tun."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "4. Verlarn",
        "text": [
            [
                "Sin Moder geit un jammert,",
                "Sin Vader wischt de Thran,",
                "Ik melk de K\u00f6h un f\u0119g de Stuv,",
                "Mi lat se stan un gan."
            ],
            [
                "De Nawers kamt to tr\u00f6sten",
                "Un snackt en hartli Wort,",
                "Un wenn se tr\u00f6st, un wenn se weent,",
                "Slik ik mi truri fort."
            ],
            [
                "Des Abends inne Kamer",
                "Bi depe d\u00fcstre Nach,",
                "Denn ween ik all de Laken natt,",
                "Bet an den hellen Dag."
            ],
            [
                "Se hebbt je noch en annern,",
                "Se hebbt je noch en S\u0153n:",
                "Ik heff je nix as bittre Thran,",
                "Un mutt se heemli ween'n."
            ],
            [
                "Un kamt sin Kameraden",
                "Un seggt, wa brav he weer,",
                "So mutt ik rut alleen nan Hof,",
                "Un legg mi anne Eer."
            ],
            [
                "Mi d\u00fcnkt, ik h\u00f6r dat Scheten,",
                "Un wa de Kugeln fallt,",
                "Mi d\u00fcnkt, ik h\u00f6r, he r\u00f6ppt, he r\u00f6ppt:",
                "Min Anna, kumm man bald!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Minnes\u00e4nger",
        "text": [
            [
                "Das Laub beginnet fallen,",
                "Und Winter naht mit Macht.",
                "Ergeht an dich die Frage:",
                "Was hast du f\u00fcr dich bracht?"
            ],
            [
                "Hast du der rothen \u00c4pfel?",
                "Hast du der s\u00fc\u00dfen Birn?",
                "Hast du voll goldner Halme",
                "Die Scheuern bis zur Firn?"
            ],
            [
                "Hast H\u00f6lzer auf dem Boden?",
                "Im Keller s\u00fc\u00dfen Trunk?",
                "Dann f\u00fcrcht dich nicht zu sehre,",
                "F\u00fcrrath hast du genung."
            ],
            [
                "Ich sah die Liljen bl\u00fchen,",
                "Dazu die Heideblum,",
                "Die Nachtigall im Walde",
                "Die sang des Maien Ruhm."
            ],
            [
                "Da bl\u00fchte mein Gem\u00fcthe",
                "Allauf aus schwerem Leid,",
                "Gemahnte mitzusingen",
                "Des Maien Herrlichkeit."
            ],
            [
                "Und sangen wir selbander,",
                "Frau Nachtigall und ich.",
                "Da nahm sie aber Fl\u00fcgel",
                "Und flog zum Himmelrich."
            ],
            [
                "Und flog zum blauen Himmel,",
                "Sah fr\u00f6hlich allumher,",
                "Und flog zu neuen Blumen",
                "Gen S\u00fcden \u00fcber Meer."
            ],
            [
                "Nun stand ich fast betroffen",
                "Und rief: Frau Muhme, halt!",
                "Da stand ich ganz alleine",
                "Zu singen in dem Wald."
            ],
            [
                "Es fehlt mir sehr an Schwingen,",
                "Sonst fl\u00f6g ich gerne mit,",
                "Sonst fl\u00f6g ich mit gen S\u00fcden,",
                "Wenn ich zwei Fl\u00fcgel h\u00e4tt."
            ],
            [
                "Ich habe schier vers\u00e4umet",
                "Der Fr\u00fcchte einzufahn.",
                "Doch der die Liljen kleidet,",
                "Wird mich nicht durfen lan."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Min Modersprak",
        "text": [
            [
                "Min Modersprak, wa klingst du sch\u00f6n!",
                "Wa b\u00fcst du mi vertrut!",
                "Weer ok min Hart as Stahl un Steen,",
                "Du drevst den Stolt herut."
            ],
            [
                "Du b\u00f6gst min stiwe Nack so licht",
                "As Moder mit \u0119rn Arm,",
                "Du fichelst mi umt' Angesicht",
                "Un still is alle Larm."
            ],
            [
                "Ik f\u00f6hl mi as en l\u00fcttjet Kind,",
                "De ganze Welt is weg.",
                "Du pust mi as en V\u0153rjahrswind",
                "De kranke Boss torecht."
            ],
            [
                "Min Obbe folt mi noch de Hann'",
                "Un seggt to mi: Nu b\u0119!",
                "Un \u00bbVaderunser\u00ab fang ik an,",
                "As ik wul fr\u00f6her d\u0119."
            ],
            [
                "Un f\u00f6hl so deep: dat ward verstan,",
                "So sprickt dat Hart sik ut.",
                "Un Rau vunn Himmel weiht mi an",
                "Un Allns is wedder gut!"
            ],
            [
                "Min Modersprak, so slicht un recht,",
                "Du ole frame R\u0119d!",
                "Wenn blot en Mund \u00bbmin Vader\u00ab seggt,",
                "So klingt mi't as en B\u0119d."
            ],
            [
                "So herrli klingt mi keen Musik",
                "Un singt keen Nachtigall;",
                "Mi lopt je glik in Ogenblick",
                "De hellen Thran hendal."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Min Jehann",
        "text": [
            [
                "Ik wull, wi weern noch kleen, Jehann,",
                "Do weer de Welt so grot!",
                "Wi seten op den Steen, Jehann,",
                "Weest noch? bi Nawers Sot.",
                "An H\u0119ben seil de stille Maan,",
                "Wi segen, wa he leep,",
                "Un snacken, wa de Himmel hoch",
                "Un wa de Sot wul deep."
            ],
            [
                "Weest noch, wa still dat weer, Jehann?",
                "Dar r\u00f6hr keen Blatt an Bom.",
                "So is dat nu ni mehr, Jehann,",
                "As h\u00f6chstens noch in Drom.",
                "Och n\u0119, wenn do de Scheper sung,",
                "Alleen, int wide Feld:",
                "Ni wahr, Jehann? dat weer en Ton!",
                "De eenzige op de Welt."
            ],
            [
                "Mit\u00fcnner inne Schummerntid",
                "Denn ward mi so to Mod,",
                "Denn l\u00f6ppt mi't langs den R\u00fcgg so hitt,",
                "As domals bi den Sot.",
                "Denn dreih ik mi so hasti um,",
                "As weer ik nich alleen:",
                "Doch Allens, wat ik finn, Jehann,",
                "Dat is \u2013 ik sta un ween."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Min Annamedder",
        "text": [
            [
                "Ei, du l\u00fcttje Flasskopp,",
                "Ik fr\u0119t di v\u0153r Leev op!",
                "Wat hest du v\u0153rn Pusbacken,",
                "Noch s\u00f6ter as Twebacken!",
                "Ei, du l\u00fcttje Flasskopp,",
                "Ik fr\u0119t di noch op! \u2013"
            ],
            [
                "Ei, du l\u00fcttje Wissnut,",
                "Wa b\u00f6rst du din Hans ut!",
                "De Tung geit as en Lammersteert:",
                "Din Hans is keen Dreelnk weerth.",
                "Ei, du l\u00fcttje Wissnut,",
                "Wa schellst du mi ut!"
            ],
            [
                "Ei, du l\u00fcttje Witt-T\u00e4hn,",
                "Wat mag'k di geern dull sehn!",
                "Wa se pl\u0153tert as en Kaffem\u0153l,",
                "Wa se kl\u0153tert as en M\u00f6serst\u0153l!",
                "Ei, du l\u00fcttje Witt-T\u00e4hn,",
                "Wat mag'k di geern sehn!"
            ],
            [
                "Ei, du l\u00fcttje Keithahn,",
                "Wat kikst mi kasprat an!",
                "Kumm, wullt mi to Kopp flegn?",
                "Ik heff noch keen D\u00fct kr\u0119gn.",
                "Ei, du l\u00fcttje Keithahn,",
                "Wat kikst du mi an!"
            ],
            [
                "Ei, min l\u00fcttje Annameller,",
                "Kannst mi afwischn asn Briteller,",
                "Kannst mi utwrengn asn Fatdok,",
                "Inne Eck stelln asn Handstock.",
                "Ei, min l\u00fcttje Annamedder,",
                "Ik b\u00fcn slantig as en Dok!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Dat Moor",
        "text": [
            [
                "De Borrn bew\u0119gt sik op un dal,",
                "As gingst du langs en b\u00f6ken Bahl,",
                "Dat Water sch\u00fclpert inne Graff,",
                "De Grasnarv b\u0119wert op un af;",
                "Dat geit hendal, dat geit toh\u00f6ch",
                "So lisen as en Kinnerweeg."
            ],
            [
                "Dat Moor is brun, de Heid is brun,",
                "Dat Wullgras schint so witt as Dun,",
                "So week as Sid, so rein a Snee:",
                "Den Hadbar reckt dat bet ant Knee."
            ],
            [
                "Hier h\u00fcppt de Pock int Reth hentlank,",
                "Un singt uns Abends sin Gesank;",
                "De Voss de bru't, de Wachtel r\u00f6ppt,",
                "De ganze Welt is still un sl\u00f6ppt."
            ],
            [
                "Du h\u00f6rst din Schritt ni, wenn du geist,",
                "Du h\u00f6rst de R\u00fcschen, wenn du steist,",
                "Dat l\u0119vt un w\u0119vt int ganze Feld,",
                "As weert bi Nacht en anner Welt."
            ],
            [
                "Denn ward dat Moor so wit un grot,",
                "Denn ward de Minsch so l\u00fctt to Mod:",
                "Wull weet, wa lang he d\u0153r de Heid",
                "Noch frisch un kr\u00e4fti geit!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Orgeldreier",
        "text": [
            [
                "Ik sprung noch inne Kinnerb\u00fcx,",
                "Do weer ik al en Daugenix,",
                "Dat s\u00e4n ok alle Nawers gliks:",
                "De Jung dat ward en Sleef.",
                "Wat sch\u0119rt mi all dat Sn\u0153tersnack!",
                "Ik sing un dreih min Dudelsack,",
                "Belach den ganzen Rummelpack,",
                "De mi keen S\u00fcsselnk gev!"
            ],
            [
                "Min Vader schick mi hen na Schol,",
                "Ik hal mi oft en Puckel vull",
                "Un mak den Rekter spitterndull:",
                "Min Lex den wuss ik slech.",
                "Sum sus \u2013 dat wull der gar nich 'rin;",
                "Ik fl\u00f6k den Kram tum D\u00f6wel hin,",
                "En Prester steek der doch nich in!",
                "Mi stunn dat Swart inn Weg."
            ],
            [
                "Min Moder leet mi'n netten Kn\u00fcll",
                "Vull Wutteln un Kant\u00fcffelp\u00fcll;",
                "Dat weer \u0119r letzte gude Will:",
                "Ik schull'n Plantasche gr\u00fcnn'.",
                "Harr ik man Lust hatt, Gras to mei'n,",
                "Ann Ellbagn ran inne Schit to klei'n,",
                "Mitn Sack umme Nack den Rogg to sei'n,",
                "So kunn ik Goldkorns finn'."
            ],
            [
                "Kant\u00fcffeln weern der as min Hot,",
                "Un Wutteln as min Been so grot,",
                "Un Dreck to klei'n in \u00c6werflot \u2013",
                "Dat weer di en Vergn\u00f6gn!",
                "Min Ol sin S\u0153n de weer ni dumm:",
                "Vunt Arbeidn ward man stif un krumm;",
                "Ik sett den Kn\u00fcll in S\u00fclwer um",
                "Un t\u0119hr vun min Verm\u00f6gn."
            ],
            [
                "Juchheisa! in en Reiterb\u00fcx!",
                "Bequaste St\u0119weln blank in Wichs!",
                "Klar is de Kees, de Junker fix!",
                "So gung ik denn to Mark.",
                "Klei du in Dreck bet \u0153wern Kopp!",
                "Din Fru sett di en Spint derop,",
                "Un hett se di de Jack utkloppt,",
                "So humpel du to Kark!"
            ],
            [
                "Min Geld is all, min Kn\u00fcll vert\u0119hrt,",
                "De Junker is keen Dreelnk weerth,",
                "Min Kn\u0119p heff ik vun buten lehrt:",
                "Sus sum \u2013 de Welt geit rum!",
                "Wat sch\u0119rt mi all dat Rummelpack!",
                "Ik heff min heel Musik um Nack,",
                "Ik sing min Leed un mak min Snack",
                "Un dreih min Orgel rum."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "As ik wegging",
        "text": [
            [
                "Du brochst mi bet den Barg toh\u00f6ch,",
                "De S\u00fcnn de sack hendal:",
                "Do s\u00e4st du sachen, dat war Tid,",
                "Un wennst di mit enmal."
            ],
            [
                "Do stunn ik dar un seeg opt Holt",
                "Gr\u00f6n inne Abends\u00fcnn,",
                "Denn seeg ik langs den smallen Weg,",
                "Dar gungst du ruhi hin."
            ],
            [
                "Do weerst du weg, doch weer de Thorn",
                "Noch smuck un blank to sehn;",
                "Ik gung de anner Sid hendal:",
                "Dar weer ik ganz alleen. \u2013"
            ],
            [
                "N\u00f6s heff ik \u00f6fter Afsched nam' \u2013",
                "Gott weet, wa mennimal!",
                "Min Hart dat is dar baben bl\u0119bn,",
                "S\u00fcht vun den Barg hendal."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "En Breef",
        "text": [
            [
                "Ik kreeg J\u00fcm Breef bi gude Gesundheit,",
                "Un seeg, wa't all bi J\u00fcm noch rund geit,",
                "Wa't mit de Koh un mit de Hund steit",
                "Un mit dat P\u0119rd,",
                "Un dat Anntrin noch j\u00fcmmer de Mund geit",
                "Asn Lammersteert."
            ],
            [
                "J\u00fcm schrivt mi, dat dat Korn gut stan deit,",
                "Un dat J\u00fcm l\u00fctt Jan Paul al gan deit,",
                "Un dat J\u00fcm Psepter de Junges slan deit,",
                "As weert nix Guds,",
                "Un dat Jan Discher bi J\u00fcm wahn' deit",
                "Int Achterhus."
            ],
            [
                "Pl\u00fcnn Antje hett mi letz de Breef broch,",
                "Un hett mi seggt, de P\u00fcttjer l\u0119v noch,",
                "Un sin Jan Hinnerk weer de Sleef noch",
                "Vun fr\u00f6her her,",
                "Un all dat Nies, wat sunsten gev noch",
                "Vun Em und \u0118r."
            ],
            [
                "Dat 's ditmal Allens, wat ik w\u0119ten do,",
                "Opn anner Mal mehr, wenn'k wat verg\u0119ten do;",
                "Pl\u00fcnn Antje bringt ok noch en B\u0119ten to",
                "Jan Paul sin Mund.",
                "Gott g\u0119v J\u00fcm, wat ik w\u00fcnsch un b\u0119den do:",
                "Blivt All gesund."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Voer de Goen",
        "text": [
            [
                "Still, min Hanne, h\u00f6r mi to!",
                "L\u00fcttje M\u00fcse pipt int Stroh,",
                "L\u00fcttje Vageln slapt in Bom,",
                "R\u00f6hrt de Fl\u00fcnk un pipt in Drom."
            ],
            [
                "Still, min Hanne, h\u00f6r mi an!",
                "Buten geit de b\u00f6se Mann,",
                "Baben geit de stille Maan:",
                "\u00bbKind, wull hett dat Schrigen dan?\u00ab"
            ],
            [
                "\u00c6wern Bom so still un blank,",
                "\u00c6wert Hus an H\u0119ben lank,",
                "Un wo he frame Kinner s\u00fcht,",
                "Kik mal an, wa lacht he blid!"
            ],
            [
                "Denn seggt he to de b\u00f6se Mann,",
                "Se w\u00fcllt en b\u0119ten wider gan,",
                "Denn gat se beid, denn stat se beid",
                "\u00c6wert Moor un \u0153wer de Heid."
            ],
            [
                "Still, min Hanne, slap mal rar!",
                "Morgen is he wedder dar!",
                "Rein so g\u0119l, rein so blank,",
                "\u00c6wern Bom an Himmel lank."
            ],
            [
                "All int Gras de g\u0119len Blom!",
                "Vageln pipt in Appelbom,",
                "Still un mak de Ogen to,",
                "L\u00fcttje M\u00fcse pipt int Stroh."
            ],
            [
                "Dar wahn en Mann int gr\u00f6ne Gras,",
                "De harr keen Sch\u00fcttel, harr keen Tass,",
                "De drunk dat Water, wo he't funn,",
                "De pl\u00fcck de Kirschen, wo se stunn'."
            ],
            [
                "Wat weert en Mann! wat weert en Mann!",
                "De harr ni Putt, de harr ni Pann,",
                "De eet de Appeln vun den Bom,",
                "De harr en Bett vun luter Blom."
            ],
            [
                "De S\u00fcnn dat weer sin Taschenuhr,",
                "Dat Holt dat weer sin Vagelbur,",
                "De sungn em Abends \u0153wern Kopp,",
                "De wecken em des Morgens op."
            ],
            [
                "De Mann dat weer en narrschen Mann,",
                "De Mann de fung dat Gruweln an:",
                "Nu m\u0153t wi All in H\u00fcser wahn'. \u2013",
                "Kumm mit, wi w\u00fcllt int Gr\u00f6ne gan!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Wat man warrn kann",
        "text": [
            [
                "K\u00fcken neiht ut, K\u00fcken neiht ut,",
                "Dat is keen Gu ...den!"
            ],
            [
                "Un sin Fru op de anner Spitz antwor' ut de Feern:"
            ],
            [
                "Kronen von Gold sind eitel Schein,",
                "Krone des Lebens ist Liebe allein!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Regenleed",
        "text": [
            [
                "R\u0119gen, R\u0119gen drus',",
                "Wi sitt hier warm in Hus'!",
                "De Vageln sitt in Bom to kurn,",
                "De K\u00f6h de stat an Wall to schurn:",
                "R\u0119gen, R\u0119gen drus',",
                "Wi sitt hier warm in Hus'!"
            ],
            [
                "R\u0119gen, R\u0119gen rusch,",
                "Wa r\u00fckt dat ut den Busch!",
                "De Bl\u00f6m de hangt so slapri dal,",
                "De B\u00f6m de r\u00f6hrt de Bl\u0153d ni mal:",
                "R\u0119gen, R\u0119gen rusch,",
                "Wa r\u00fckt dat ut den Busch!"
            ],
            [
                "R\u0119gen, R\u0119gen sus'",
                "Vun baben op uns Hus,",
                "Vunt Dack hendal in striken Strom",
                "Un lisen ut den Eschenbom:",
                "R\u0119gen, R\u0119gen sus'",
                "Vun baben op uns Hus."
            ],
            [
                "R\u0119gen, R\u0119gen rull,",
                "Bet alle Gr\u00f6ben vull!",
                "Denn lat de Wulken \u0153wergan,",
                "Lat de S\u00fcnn wedderkam':",
                "R\u0119gen, R\u0119gen rull,",
                "Bet alle Gr\u00f6ben vull!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Prinzessin",
        "text": [
            [
                "Se weer as en P\u00f6ppen, so smuck un so kleen,",
                "Se seet mi in Schummern to dr\u00f6m' oppe Kneen,",
                "Se fat mi de Hand un ik strak \u0119r Gesicht,",
                "Vertell ik \u0119r j\u00fcmmer de ole Geschicht:"
            ],
            [
                "\u00bbDar weer en Prinzessin, de seet in en Bur,",
                "Harr Haar as en Gold, un seet j\u00fcmmer un lur:",
                "Do keem mal en Prinz, un de hal \u0119r herut,",
                "Un he war de K\u00f6nig un se war de Brut.\u00ab"
            ],
            [
                "Un gau is se wussen, un nu is se grot!",
                "Se sitt mi in Schummern noch still oppen Schot,",
                "Se hollt mi de Hand un ik k\u00fcss \u0119r Gesicht,",
                "Vertell ik \u0119r j\u00fcmmer de ole Geschicht:"
            ],
            [
                "\u00bbDar weer en Prinzessin, de seet bi en Bur,",
                "Harr Haar as en Gold, un seet j\u00fcmmer un lur;",
                "Do keem mal en Prinz, un de hal \u0119r herut,",
                "Un ik b\u00fcn de K\u00f6nig un du b\u00fcst de Brut!\u00ab"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Kaneeljud",
        "text": [
            [
                "Luerl\u00fcttje Kaneeljud!",
                "Wa s\u00fcht he verdweer ut!",
                "Hangt Band ut, hangt Trand ut,",
                "Handelt allerallerhand Grandgut."
            ],
            [
                "Isak, is dat Schipp kam?",
                "Is min S\u00e4wel mitkam?",
                "Krieg'k en Wagen, krieg'k en Popp,",
                "Krieg'k min Hot mit Feddern op?"
            ],
            [
                "\u00bbKinner, noch nicht!",
                "Tokum Johr kumt't vellicht!",
                "Dat Woter weer dick worn,",
                "M\u00e4t teebn bet de Glicksorn!\u00ab"
            ],
            [
                "Luerl\u00fcttje Kaneeljud!",
                "Wa s\u00fcht he fidel ut!",
                "So afscharn, so utfrarn,",
                "Snackt jimmer, jimmer vun de Gl\u00fccksaarn."
            ],
            [
                "Abraham, wo b\u00fcst du?",
                "Vater Abram, s\u00fchst du?",
                "Truerbom vun Babylon,",
                "Wo's de weise Salomon?"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "De ole Harfenistin",
        "text": [
            [
                "Ik weer mal junk un sch\u00f6n,",
                "Dats nu ni mehr to sehn.",
                "Ik harr de Rosen op de Back,",
                "Ik harr de Lucken um de Nack;",
                "Wa weer ik junk un sch\u00f6n!",
                "Wa weer ik junk un sch\u00f6n!"
            ],
            [
                "Ik sung v\u0153r Lust un Moth,",
                "Ik sung v\u0153r Kleen un Grot,",
                "Un Alle, de mi h\u00f6rn un sehn,",
                "De s\u00e4n, ik weer so junk un sch\u00f6n.",
                "Wa harr ik Lust un Moth!",
                "Wa harr ik Lust un Moth!"
            ],
            [
                "Ik dach ni an de Noth,",
                "Ik dach ni an den Dod.",
                "Vun Mark to Mark, vun Hus to Hus,",
                "Und wo ik keem, dar weer't en Lust:",
                "Wer dach wul anne Noth?",
                "Wer dach wul an den Dod?"
            ],
            [
                "Ik sing noch j\u00fcmmer fort,",
                "Un krup vun Ort to Ort,",
                "Un wenn ik sing vun Lust un Lev,",
                "Wer fragt mi nu, warum ik b\u0119v?",
                "Ik sing man j\u00fcmmer fort,",
                "Ik sing man j\u00fcmmer fort."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "De M\u00f6ller",
        "text": [
            [
                "M\u00f6llerbur\u00df so flink un keit,",
                "Wa he springt un dreiht!",
                "Sin Haar is so plusti,",
                "Sin Bart is so dusti,",
                "B\u0119tn Klister op de Backen,",
                "Un'n Spitzbov inn Nacken,",
                "Fl\u00fcggt rum mank den Mehlstuff,",
                "Kridewitt as en Duv."
            ],
            [
                "S\u00fcnnabnds mit min Achendeel",
                "Kam ik rop na M\u0153l.",
                "Denn geit se un klappert,",
                "Denn steit he un plappert:",
                "Wa is he bepudert!",
                "Wa spa\u00dft he un sludert!",
                "Un wenn 'k em den Sch\u00fcllnk g\u0119v,",
                "Wa kikt he verlevt!"
            ],
            [
                "Awer keem he mi to neeg,",
                "Sett ik em torech!",
                "Wa wull ik em pulen!",
                "Wa wull ik em ulen!",
                "Ik klopp em de Jack ut,",
                "As st\u00f6v ik en Sack ut:",
                "Sunst kunn' je all L\u00fcd sehn,",
                "To M\u0153l weer ik w\u0119n."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "De Melkdiern",
        "text": [
            [
                "Barfot int Sand, inn raschen Schritt,",
                "Den glatten Platen kridenwitt,",
                "Stramm opsch\u00f6rt den Linnwullenrock,",
                "Um Liv so kn\u0119bsch asn Pitschenstock",
                "\u2013 Man kann \u0119r fl\u00f6di mit de Hann'",
                "Vun een H\u00fcft na de anner spann' \u2013",
                "Den eenen Arm so keit inne Sit,",
                "As wenn man'n \u00d6hr vun'n Theekann s\u00fcht,",
                "Umn witten Hals de gr\u00f6ne Drach:",
                "En Diern, dat di de Ogen lach!"
            ],
            [
                "En Strohhot mit en breden Rand,",
                "Umt runne Kinn en blassroth Band;",
                "Dat brune Haar inn dicke Tut",
                "Kikt j\u00fcst as \u00fcnnern S\u00fcnnschirm ut.",
                "De Ammers klappt bi jeden Schritt,",
                "De mischen K\u0119den kl\u0153tert mit,",
                "Un denn int Seel en l\u00fctten K\u0119tel",
                "De rasselt as en Bund vull Sl\u0153tel.",
                "Se's fr\u00f6h to Been, dats S\u00fcnndagabnd,",
                "\u0118r Schatz will na de Koppel kamn;",
                "De nimt \u0119r n\u00f6s de Melkdrach af,",
                "Se sp\u0119lt de Dam un str\u0119vt v\u0153raf. \u2013"
            ],
            [
                "He sitt un sm\u00f6kt opt Heck bi'n Wall",
                "Un kikt al lang' den Snittweg dal.",
                "Sieh an! dar blitzt se achtern Knick",
                "Un dreiht herop in Ogenblick.",
                "Se driggt de Drach so steil un nett,",
                "Asn Leutnant nich sin Epaulett,",
                "Un smitt de brune Arm so keit,",
                "As keen Mamsell opt P\u0119rmark deit.",
                "\u00bbJa, dat mag'k lidn, so hest du't drapen!\u00ab \u2013",
                "He hett al Dor un Sleetbom apen."
            ],
            [
                "\u0118r Drach un Ammer sett se dal,",
                "De Hot hangt op den Heckenpahl.",
                "Nu stiggt se d\u0153r dat lange Gras",
                "Un schint so witt un hett son Hast",
                "Un singt so n\u00fcdli \u00fcnner de Koh:",
                "De Melk sus't sach den Takt darto.",
                "Denn sch\u00fcmt de Ammers vull un vuller,",
                "Un rattsch! hett Hans se oppe Schuller,",
                "Un \u0153wergl\u00fcckli walzt se beid",
                "Mit Snack un Lachen na de Heid."
            ],
            [
                "Kamt \u0119r ok v\u0119le Herrn tom\u00f6t",
                "Un seht \u0119r na de bloten F\u00f6t",
                "Un glupt \u0119r n\u0153swis \u00fcnnern Hot \u2013",
                "Ward se ok eerst en b\u0119ten roth,",
                "So denkt se doch: Wat de wull meenn?",
                "Ik b\u00fcn so gut as anner Een!",
                "Un lusti h\u00fcppt se \u0153wern Weg,",
                "Kikt in en Koppel \u0153wert Steg:",
                "\u00bbWullt mit, min Anna? b\u00fcst al klar?\u00ab",
                "Un sieh, min Anna is al dar!"
            ],
            [
                "Un'n b\u0119ten wider oppen Weg",
                "Stat al'n paar annere torech.",
                "Un wat v\u0153rn Gr\u00f6ten, wat v\u0153rn Pappeln,",
                "As h\u00f6r man'n Koppel Aanten snappeln!",
                "Un noch mehr frische kamt darto,",
                "Bet na de Heid hin geit dat so:",
                "Je k\u00f6rter ward der lange Weg,",
                "Je l\u00e4nger ward de korte Reeg."
            ],
            [
                "Bi de Raust\u0119d is dat gar en Jagd,",
                "As wenn int Moor de Kukuks lacht.",
                "En Jede smitt \u0119r Drach heraf,",
                "Denn pett se eerst en Hopsa af.",
                "Orchester hebbt se j\u00fcmmer glik:",
                "Wer sitten geit, de makt Musik,",
                "Polkas un D\u00e4nz vun Strau\u00df un Lanner",
                "Un Truerleder mank enanner."
            ],
            [
                "Herrjemine! kumt j\u00fcst en Snider",
                "Inn feine B\u00fcx mit d\u00fcnne Glieder!",
                "De kriggt denn noch en Dr\u0119sen mit,",
                "Wa he en acht Dag' nog an hett. \u2013",
                "De Klock sleit s\u0153bn, un mit den Slag",
                "L\u00f6ppt Jede na \u0119r egen Drach,",
                "Hangt sik se um, hakt in, h\u0119vt op \u2013",
                "Un ferti is de ganze Tropp.",
                "Een K\u0119d de ganze Stig hentlank!",
                "Un v\u0153rwarts geit dat mit Gesank:",
                "\u00bbDer Sultan is ein armer Mann ...\u00ab",
                "Gewis, seeg he son Blomk\u0119d an!",
                "Inn Cotillon un Reegendanz",
                "Makt unse Dams keen solken Kranz."
            ],
            [
                "Doch inne Heid ritt he vuneen,",
                "Un bald geit Allens Een bi Een,",
                "De d\u0153r den Hof, De um de Eck,",
                "Dar twee tosam no'n l\u00fcttje Streck,",
                "Nu De int Hus un De inn Stall,",
                "Du steist alleen \u2013 un dar ist all!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "De Fischer",
        "text": [
            [
                "Sch\u00f6n Anna stunn v\u0153r Stratend\u0153r,",
                "V\u0153r Stratend\u0153r,",
                "De Fischer gung v\u0153rbi:",
                "Sch\u00f6n Anna kn\u00fcttst du blaue Str\u00fcmp,",
                "De blauen Str\u00fcmp,",
                "De kn\u00fcttst du wul v\u0153r mi?"
            ],
            [
                "\u00bbDe Str\u00fcmp de kriggt min Broder an,",
                "Min Broder an",
                "Wul op de blaue See;",
                "Du makst je s\u00fclm din Nett so grot,",
                "Din Nett so grot,",
                "Un Str\u00fcmp bet anne Knee.\u00ab"
            ],
            [
                "Min Nett dat mak ik grot un wit,",
                "So grot un wit",
                "Man v\u0153r de dumme St\u0153r:",
                "Du kn\u00fcttst din Str\u00fcmp so fin un dicht,",
                "So fin un dicht,",
                "Dar geit keen Seel hend\u0153r."
            ],
            [
                "Sch\u00f6n Anna, kn\u00fcttst du fine Str\u00fcmp,",
                "Son fine Str\u00fcmp,",
                "Un kn\u00fcttst du se so blau:",
                "Dar fangst du all de Fischers mit,",
                "De Fischers mit,",
                "Un weern se noch so slau."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "De Krautfru",
        "text": [
            [
                "\u00bbKraut! Kraut!\u00ab",
                "De Heiders slapt geh\u00f6ri ut,",
                "Hier s\u00fcnd noch Luken v\u0153r.",
                "Uns Annre ward dat nich so gut,",
                "Wi m\u0153t der fix hend\u0153r!",
                "Ik kam nu al vunn Butendik",
                "Ut't natte kole Haf;",
                "De reckt sik mal un wunnert sik \u2013",
                "Un seilt noch wedder af."
            ],
            [
                "\u00bbKraut! Kraut!\u00ab",
                "De Dare pumpt \u0119r Ammer vull:",
                "\u00bbKraut! l\u0119bendi un krall!",
                "Min Deern, wenn'k j\u00fcmmer t\u00f6ben schull,",
                "Warn se v\u0153r Abnd ni all.\u00ab",
                "Dar kumt Een mit en Achndeelssett:",
                "\u00bbMin Kind, de Kraut s\u00fcnd rar! \u2013",
                "Scheerkrauten? n\u0119! de weern ni fett,",
                "De wasst bet tokum Jahr.\u00ab"
            ],
            [
                "\u00bbKraut! Kraut!\u00ab",
                "Wa weer de J\u00fcmfer al in Staat,",
                "In Schoh un Str\u00fcmp un all!",
                "De Hals so witt, de Haar na'n Draht,",
                "As schull se glik to Ball!",
                "Un Unserener stiggt barfot",
                "Vun B\u00fcsum na de Heid,",
                "Un hett se denn \u0119r Solt op Brot,",
                "So ist aln grote Freid."
            ],
            [
                "\u00bbKraut! Kraut!\u00ab",
                "Wa lett dat Mark doch wunnersch\u00f6n",
                "Mit all de Lust un Pracht!",
                "Un rund herum de B\u00f6m so gr\u00f6n,",
                "Dat Allens l\u0119vt un lacht!",
                "Un Hus bi Hus en Bank so witt",
                "Un Finstern spegelglatt,",
                "Un de dar binn' un buten sitt,",
                "De l\u0119vt un freit sik satt."
            ],
            [
                "\u00bbKraut! Kraut!\u00ab",
                "O wahn ik hier un harr min Brot",
                "Un keek hier S\u00fcnnabnds ut!",
                "Mi d\u00fcnkt, mi weer dat Hart so grot,",
                "As wull't mi baben rut.",
                "De Boden all in S\u00fcnnenschin,",
                "De Wagens un de P\u0119r:",
                "Mein Gott! wa kunn ik gl\u00fccklich sin,",
                "Wenn'k blot en Heider weer!"
            ],
            [
                "\u00bbKraut! Kraut!\u00ab",
                "Wa weer de Mann doch dodenblass,",
                "De dar ut't Finster kik!",
                "Bewahre! ik entz\u00fcck mi fast",
                "Un meen, ik seeg en Lik! \u2013",
                "N\u0119, lewer sund un guden Moth,",
                "As krank un inne Heid!",
                "Bewahr mi man de lewe Gott,",
                "Dat mi't nie slechter geit!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "An de Maan",
        "text": [
            [
                "Wat will He mi int Finster l\u00fcstern?",
                "Ik seet je ganz tofr\u0119dn in D\u00fcstern",
                "Un h\u00f6r min braten Appeln gr\u00fcstern",
                "\u2013 Dat mag ik geern \u2013",
                "Un wull mi \u0119bn en Pip anp\u00fcstern",
                "Un spikeleern."
            ],
            [
                "Ik weet ni, seeg ik Em sodenni,",
                "So ward mi op en Art elenni,",
                "Mi kamt, ik mark ni rech wodenni,",
                "De Rimelsch op,",
                "Un brummt mi, as de Im, lebenni",
                "Herum in Kopp."
            ],
            [
                "Dat treckt mi rein mit Macht na't Finster,",
                "As weert wat rechts, was buten glinster,",
                "Un dreiht mi denn en Barg Gespinster",
                "V\u0153rn Ogen rund \u2013",
                "Ik kenn ni \u00bbheure\u00ab oder \u00bbwinster\u00ab,",
                "Ik dwattsche Hund."
            ],
            [
                "Ik weet wul, dat He Allns ant Band hett,",
                "Wat phantaseert un keen Verstand hett,",
                "As Rimers, oder wat en Brand hett",
                "Bi'n Hochtid kr\u0119gn,",
                "Doch dacht ik nich, dat He de Hand sett",
                "Ann plattd\u00fctsch Br\u0119gn."
            ],
            [
                "Wi s\u00fcnd je ganz und gar vern\u00fcnfti,",
                "Un mank de Rimsm\u0119d nich mal z\u00fcnfti,",
                "Ok hebbt wi j\u00fcmmer unvern\u00fcnfti",
                "V\u0119l Klei to kn\u0119dn;",
                "So b\u0119 ik, lat He mi insk\u00fcnfti",
                "Man ganz tofr\u0119dn."
            ],
            [
                "He lurt vun mi wul op sin Kringel?",
                "He meent, Em h\u00f6rt sin Deel Geklingel",
                "Vun jede Nachtigal und Singel-",
                "tr\u00fctjen, wat rimt,",
                "Un denkt, man sleiten ut den Swingel,",
                "Wenn man't vers\u00fcmt."
            ],
            [
                "Ik heff man h\u00f6rt, dat He dat geern s\u00fcht,",
                "Un Em dat sm\u00f6di umme Neern t\u00fcht,",
                "Wenn man nothdrefti inne Feern s\u00fcht",
                "Na Sin Gesich \u2013",
                "Un denn Een fleit, as op en Scheernt\u00fct,",
                "Recht barmhartig."
            ],
            [
                "Uns feilt darto man ganz de Snawel,",
                "Wi seggt en Keesmess to en Sawel,",
                "Un Fork un Gaffel to en Gawel,",
                "Wi s\u00fcnd wat drulli,",
                "Wi s\u00fcnd warafti ni cumpawel",
                "Un gar to knulli."
            ],
            [
                "He treckt je doch dat ganze Land um,",
                "Un sl\u0119pt dat Weltmeer oppen Strand rum,",
                "He kriggt op Hochd\u00fctsch sacht sin Quantum",
                "Vun bl\u00f6dige Thran;",
                "Wi hebbt umt Hart en mischen Band rum,",
                "Mit Pukers beslan."
            ],
            [
                "Vertreck He sik man ut de Marsch rut,",
                "Un n\u0119hm He man en anner Marschrout,",
                "Dat nimt sik plattd\u00fctsch gar to narrsch ut,",
                "Dat Maanschinfewer:",
                "Wi seggt uns Menung grad un barsch rut,",
                "Frisch vunne L\u0119wer."
            ],
            [
                "He schint uns gar to bleek un sw\u0119weli,",
                "Wi s\u00fcnd ton Snuckern gar to kn\u0119weli,",
                "Bi Hartenssmarten gar ni h\u0119weli,",
                "Vun Art wat bari,",
                "As Neocorus 1 sin Landsl\u00fcd \u00bbwr\u0119weli",
                "Un drehari\u00ab."
            ],
            [
                "He h\u00f6rt ok, wenn ik Em Eens singn d\u0119,",
                "Wa weni dat na'n Sw\u00f6lapp klingn d\u0119,",
                "Dat war, je h\u00f6ger ik mi swingn d\u0119,",
                "Man j\u00fcmmer gr\u0153wer,",
                "As wenn en Buck int Spanntau springn d\u0119",
                "Koppheister \u0153wer."
            ],
            [
                "So lat He mi min Appeln gr\u00fcstern,",
                "Un ruhi simeleern in D\u00fcstern,",
                "Un mi min Pip un F\u00fcr anp\u00fcstern",
                "Un br\u0153si sm\u00f6ken,",
                "Un mak He mi ni warm un l\u00fcstern,",
                "Dat Gl\u00fcck to s\u00f6ken."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Peter Plumm",
        "text": [
            [
                "Man kann ni seggn, wat in en Minschen stickt,",
                "Un w\u0119ten, wat der ut em digen kann.",
                "Noch jedesmal, wenn'k d\u0153r de Heiloh fahr",
                "Un hier int Sand de H\u00f6chden langsam ropkam \u2013",
                "He's banni krall, de P\u0119r hebbt nog to krabbeln \u2013",
                "Un so de Pahl toeerst her\u0153wer dukt,",
                "Gem\u00e4hli l\u00e4nger, as man h\u00f6ger kumt,",
                "Un eensam as en Karkthorn \u0153wert Moor:",
                "So seeg ik j\u00fcmmerfort de groten Ogen",
                "Un wa he \u0119r de dicken Flechden afsnee \u2013",
                "Denn\u00f6\u00dfen keek ik weg, wer much dat sehn?",
                "Dat muss Een inne Dr\u00f6m je wedder v\u0153rkam!",
                "Un rein so smuck, un witt, un as en Lamm!",
                "Wer kunn dat denken de \u0119r fr\u00f6her kenn? \u2013 \u2013"
            ],
            [
                "En Abend kumt der'n Jung bi Anton Flint",
                "Un kloppt ant Finster \u2013 se hebbt Luken v\u0153r \u2013",
                "Dats banni d\u00fcster un en gruli Wedder \u2013",
                "In laten Harst, um Allerhillgen rut \u2013",
                "He's j\u00fcs vunt Itzeh\u00f6er Mark tohus kam.",
                "He nimt en Licht un lett em inne D\u0153r.",
                "De Jung is banni pulti un verfrarn",
                "Un seggt, un b\u0119wert as en Eschenlof:",
                "He wull na S\u00fcderdik, he weer verklamt,",
                "He keem vun Arf, un wull sik dar vermeden;",
                "Un darbi fung he snuckern an to weenn."
            ],
            [
                "De Jung gefull em mit de groten Ogen.",
                "He kreeg em inne Stuv un achtern Aben,",
                "Weekharti frag de Fru em, wat em feil,",
                "He weer wul ganz d\u0153rnatt, he schull wat anhebbn,",
                "Un hal em vun \u0119r S\u0153n sin afsett T\u00fcg,",
                "Gev em ok hitten Thee un Botterbrot,",
                "Un m\u00e4hli keem he wedder to sik s\u00fclm."
            ],
            [
                "Nu war he fragt un gev ok flink Besched.",
                "He s\u00e4, sin Moder weer en arme W\u0119tfru",
                "Mit s\u0153ben Kinner, he de \u00f6llste Jung,",
                "Un confermeert, nu wull he ut to deenn.",
                "Doch s\u00e4n de groten Burn, he weer to fin:",
                "He wull doch gar to geern sin Lohn verdeenn,",
                "Un Moder un de L\u00fctten 'n b\u0119ten h\u00f6lpen,",
                "He war sik sur don, harr he blot en Stell."
            ],
            [
                "Do seeg de Fru na Anton, fat sin Arm",
                "Un s\u00e4 in pisseln: Och de arme Jung,",
                "Wat meenst du, is he nich v\u0153r di to bruken?",
                "Un Anton d\u00fcch, he muss em man beholn;",
                "He weer wat fin, doch flink un banni schier,",
                "Un al vun H\u00f6chden as sin \u00f6llsten S\u0153n.",
                "He dach: de's ok noch orri junk un smidi,",
                "Wat Eenn versmitt, dat k\u00fcnnt de Twee wul dr\u0119gen,",
                "Un seggt: He h\u0153p, he war sik orndli n\u0119hm",
                "Un nich keen Sl\u00f6pendriwer warrn un Sl\u00fcngel,",
                "As nu de meisten annern, un ni musen,",
                "Un ok ni tr\u0119tsch un n\u00fccksch un unn\u00fctt w\u0119n:",
                "So kunn he blibn, so wull he em beholn."
            ],
            [
                "Do lav de Jung vun Himmel bet to Eer,",
                "He wull sik n\u0119hm! un hett dat ehrli dan,",
                "In s\u0153ben Jahr \u2013 tum mindsten \u2013 wa mi rech is.",
                "He weer wat fin, un harr en swacke Stimm,",
                "Doch wuss he nett torech, un flink un kn\u0119bsch,",
                "Un harr doch rein son dralle Arm un Been,",
                "As krellt un dreiht \u2013 wie n\u00f6mm em Peter Plumm,",
                "Doch wenn he't h\u00f6r, so war he j\u00fcmmer roth,",
                "Un mak, wenn't jiggens m\u0153gli, dat he wegkeem."
            ],
            [
                "Sunst gung he mit to Danz un to Gelagg",
                "Un sm\u00f6k sin Pip so br\u0153si as en Junker",
                "Un sung un lach, doch j\u00fcmmer sunnerbar,",
                "Un blev ni lang un h\u00f6' sik v\u0153r dat Drinken,",
                "Ok harr he mit de Dierns nix in Sinn,",
                "De faken s\u00e4n: he leet as holten Hinnerk."
            ],
            [
                "Am meisten leep he mi de junge Anton,",
                "Un gung mit em to pl\u00f6gen un to graben,",
                "Un dav mit em des Abends v\u0153r de D\u0153r,",
                "L\u0119v ok as Kind in Hus' mit beide Olen.",
                "De s\u00e4n, he weer so fliti un so sauber",
                "Un mak sin Saken s\u00fclm, un kn\u00fctt sik Jacken",
                "\u2013 He harr dat vun de Oberd\u00fctschen lehrt \u2013",
                "Un Str\u00fcmp un M\u00fctzen v\u0153r sin ole Moder.",
                "De schick he ok to Maidag H\u00fcr un Allens,",
                "Un koff \u0119r jeden Harst en Swin un so \u2013",
                "Genog dat weer en pr\u00e4chti l\u00fctten K\u0119rl!"
            ],
            [
                "Do kumt enmal int V\u0153rjahr umme Ostern",
                "Vagtsdener in en roden Rock herut",
                "Un d\u00fcd se an na Heide to Session,",
                "Un geit vun Hus to Hus un kumt na Anton",
                "Un seggt, sin S\u0153n un Peter schulln sik stelln."
            ],
            [
                "V\u0153r Peter harrt keen Noth, de feil dat Mat,",
                "Doch meenn se, Anton muss wul na de Garr,",
                "De gr\u00f6ttste K\u0119rl int ganze D\u00f6rp un Kaspel",
                "Un stark, he heel en Oss in vullen Lop."
            ],
            [
                "Ol Anton war ni gut darbi to Moth",
                "Un s\u00e4 des Abends, as sin S\u0153n to Hus keem",
                "Un Peter: mi is bang, nu ward dat slimm \u2013",
                "Un wat de Dener seggt un and\u00fcd harr."
            ],
            [
                "Mit eenmal fangt de Peter an to huln",
                "Un weent un schriggt un seggt: ik ga ni hin,",
                "Ik kann un kann ni gan \u2013 un wat he seggt.",
                "Se stellt em v\u0153r, he harr je keen Gefahr,",
                "He schull sik doch ni hebbn as Kind in Dei,",
                "V\u0153r Anton heel dat hart, de muss wul fort. \u2013",
                "Dat kunn ni h\u00f6lpen, g\u00e4nzli as vun Sinnen:",
                "Un wat he schull, un wat he anfang' schull!",
                "Se leten em am Ende weenn un jammern,",
                "Se harrn to dr\u0119gen an \u0119r egen Last.",
                "Do r\u00f6ppt he Anton Sin alleen na D\u0119l,",
                "Un hett mit \u0119r to snacken un to don ..."
            ],
            [
                "Den annern Abend l\u00f6ppt dat rund int D\u00f6rp,",
                "\u2013 Vi S\u00f6d un St\u0119gelsch stunn' se still to snacken \u2013",
                "Ob wi't all wussen? wa dat m\u0153gli weer!",
                "In s\u0153ben Jahr! un Keener harr dat markt!",
                "Un wat v\u0153rn Diern! un dat v\u0153rn ole Moder,",
                "Um blot en gr\u00f6tter Lohn int Jahr to krigen!",
                "Un Jeder harr sin Ahnung hatt un Gissen,",
                "Un blot ni segn mucht, wat he dach un meen \u2013",
                "Man kunn't je h\u00f6ren anne Stimm un Spr\u0119ken",
                "Un sehn, mit Een Oog, anne fine Hut",
                "Un an \u0119r Haar un Wassdom sm\u0119tsch un smidi ..."
            ],
            [
                "Genog, dat Nie snackt sik endli old.",
                "Un as se man ton V\u0153rschin keem in Kleeder,",
                "Do dach der Keen an Narren un an Drilln,",
                "Do funn' se \u0119r so n\u00fcdli un so fein,",
                "As harr se nie den swaren Spaden r\u00f6hrt,",
                "Un doch so keit in Rock un blanke M\u00fctz,",
                "De bald de dicken Haar ni laten kunn,",
                "As stamm se vun en anner Slach un Race."
            ],
            [
                "Se reten sik um \u0119r bi Danz un Beer,",
                "Un harrn sik all vernarrt in Anna Blom.",
                "Besunners Anton stunn \u0119r banni na,",
                "Un folg \u0119r op Gelagen as \u0119r Schatten. \u2013",
                "Wi dachen eerst, dat harr wat to bed\u00fcden,",
                "Und meenn, sin Olen wussen wul Besched,",
                "Doch h\u00f6rn wi n\u00f6\u00dfen, Anton harr sik \u00fctert:",
                "Sin d\u0119gen Peter war en lege Anna,",
                "He harr sin Dag' keen egen Spegel hatt,",
                "Se stunn un k\u00e4mm de Lucken gar to faken;",
                "He meen, dat gung \u0119r umgekehrt as Simson,",
                "Se harr sik gar to wunnersch\u00f6n verwandelt;",
                "He heel dat mit de P\u00f6ppen s\u00fcnner Fl\u00fcnken,",
                "De Fleerlinken deenn ni mank den Kohl ...",
                "Un wat he s\u00e4. \u2013",
                "He harr man gar to rech;",
                "Se flog der rum as Goldsmid mank de Sw\u00f6lken.",
                "Ik weet ni, wa dat togung bi de Diern!",
                "So still un fee \u2013 un nu so wild un fl\u00fcchdi,",
                "Un rein as happi op den Danz un Daben \u2013",
                "De eerste un de letzte \u2013 un en Jagdern",
                "Un L\u0119ben \u2013 un se bl\u00f6h di as en Ros'!"
            ],
            [
                "Gott heff \u0119r s\u0119li: mi ist rein vertisst,",
                "Ik kann dat ni begripen un ni faten.",
                "Man schull doch denken: fritt en Worm derin,",
                "So hett de Appel fr\u00f6h en lege St\u0119d",
                "Un schint ni bet na Enn' mit rode Backen \u2013"
            ],
            [
                "Dats doch ni so! Ik weet ni, wa dat is:",
                "Ik heff mal h\u00f6rt, de Minsch is as en R\u00e4thsel,",
                "Dat Woort steit schr\u0119ben in en anner Welt,",
                "Entw\u0119der, wo wi h\u0119rkamt, oder hingat.",
                "Se wusst ok wul noch s\u00fclm ni, as se gung.",
                "Un Keener, de \u0119r anseeg, harr dat l\u00f6vt:",
                "Dat weer en Kindesm\u00f6rder \u2013 rein so ruhi",
                "Ut grote Ogen seeg se op de Welt",
                "Op d\u00fcsse Sid noch eenmal rund umh\u0119r",
                "Un d\u0119 se to \u2013",
                "G\u0119v Gott, wenn se se \u0153pent,",
                "Dat \u0119r dat R\u00e4thsel licht to l\u00f6sen ward."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Aptheker int Moor",
        "text": [
            [
                "He l\u00fcttje Appentheker,",
                "He grote Blickernb\u00fcss!",
                "Wat will He Puttenst\u0153ker",
                "Hier mank de Heilohkn\u00fcss?"
            ],
            [
                "Hier wasst keen Magenpillen,",
                "De Snurrbein s\u00fcnd noch hart,",
                "Hier's nix v\u0153r Hannsch un Brillen",
                "Un Snurr- un S\u0119genbart!"
            ],
            [
                "N\u0119 bliv He bi sin Butteln",
                "Un r\u00f6hr de M\u00f6ser um!",
                "Hier stiggt He mank de Dutteln",
                "As Pock in Maanschin rum."
            ],
            [
                "Dat kennt de Hadbar b\u0119ter,",
                "\u2013 Hett ok son d\u00fcnne Been: \u2013",
                "He geit as blinne Peter,",
                "As Mullwarp mank de Steen."
            ],
            [
                "N\u0119, kam He hier to Siden!",
                "Dar geit en J\u00fcmfernstig,",
                "Ok kumt Em bald vun widen",
                "En Weerthshus int Gesich."
            ],
            [
                "De Infahrt steit wul apen,",
                "Dat Hus is billi grot;",
                "Schull He dat Lock ni drapen,",
                "So rop He man: help Gott!"
            ],
            [
                "S\u00fch so! nu is He s\u0119ker!",
                "Nu wisch He sik den Sweet,",
                "Un n\u0119hm sin M\u00f6serst\u0153ker",
                "Un seh sik v\u0153r de F\u00f6t."
            ],
            [
                "Un schull dat sik mal passen",
                "Un hett He St\u0119welsm\u0119r,",
                "Un schulln hier J\u00fcmfern wassen:",
                "So kam He wedder h\u0119r."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Wihnachnabnd",
        "text": [
            [
                "Dat is en scharpen Wihnachnabnd!",
                "Greetdort kik mal nan Kachelabnd!",
                "Grotvader fr\u00fcsst uns sunst noch dot,",
                "Em ward v\u0153r K\u00fcll de N\u00e4s al roth."
            ],
            [
                "Och, lat He nu de Weeg man stan!",
                "He schull man hier nan L\u0153hnstohl gan! \u2013",
                "S\u00fch so! nu is de Stuv al rein,",
                "Un f\u0119hlt der nix, as Sand to strein."
            ],
            [
                "De Finstern tuckt un muckt sik ni,",
                "Wi m\u0153t noch rein mit't F\u00fcrfatt bi!",
                "Wa knarrt de Snee! Wats dat v\u0153r Een?",
                "De Frost makt idel flinke Been."
            ],
            [
                "Dar kumt de S\u00fcnn! se's f\u00fcerroth!",
                "Wenn de man h\u00f6lpt, so hett't keen Noth.",
                "S\u00fch an! de Ecken schint al blank",
                "Un drippelt oppe Finsterbank."
            ],
            [
                "De B\u00f6m hebbt all \u0119r Winterkleed,",
                "Dats witt, so wit de Ogen seht.",
                "Man blot de B\u0119k int Wischenland",
                "Is as en Spegel an de Wand."
            ],
            [
                "De Armn s\u00fcnd richti al to Gang!",
                "De Nachts ni warm liggt, sl\u00f6ppt ni lang.",
                "De l\u00fctten Dinger krupt so krumm",
                "Mit Hannschen an un D\u00f6ker um \u2013"
            ],
            [
                "Och, een l\u00fctt Seel fangt an to weenn,",
                "Dats richti truri antosehn!",
                "Un so unsch\u00fclli un so smuck,",
                "V\u0153r Mitlidn ward dat Hart Een buck."
            ],
            [
                "De W\u00e4chter hett sin Stutenaarn \u2013",
                "De ward ok \u00f6ller mit de Jahrn.",
                "Sin Festleed b\u0119vt de Strat hentlank,",
                "As sung he s\u00fclm sin Graffgesank."
            ],
            [
                "Wenn he hier rinkumt mit sin Korf,",
                "So fragt em mal na Holt un Torf,",
                "Un g\u0119vt em man en Stuten mehr,",
                "Wenn't wul de letzte Wihnacht weer!"
            ],
            [
                "De Tid geit rascher as en Drom:",
                "Eerst krigt wi s\u00fclm en Wihnachtsbom,",
                "Denn kamt uns Kinner an de Reeg,",
                "Denn sitt Grotmoder bi de Weeg."
            ],
            [
                "Un ehr wi opkikt, s\u00fcnd wi old,",
                "Un ehr wi umseht, s\u00fcnd wie kold,",
                "Un Wihnachn kumt un geit inn Draff:",
                "Uns deckt de Snee int depe Graff."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Grotmoder",
        "text": [
            [
                "Grotmoder n\u00fclt inn L\u0153hnstohl",
                "Un hollt de Huspostill.",
                "Ik weet ni, wat de Olsche",
                "Nu j\u00fcmmer l\u0119sen will!"
            ],
            [
                "Se kikt sik d\u0153r \u0119r Brillglas",
                "De Ogn noch redi blind.",
                "Se is noch orri str\u0119wi,",
                "Doch lang ni mehr keen Kind."
            ],
            [
                "Vunmorgens is se g\u00e4nzli",
                "Verbistert un verbas't,",
                "Se s\u00fcht ni, dat de M\u00fcppe",
                "\u0118r anne Rocken tas't."
            ],
            [
                "Se markt ni, dat de Kater",
                "\u0118r inne Nachm\u00fctz sl\u00f6ppt",
                "Un de Kanarjenvagel",
                "\u0118r oppe Fingern l\u00f6ppt."
            ],
            [
                "De S\u00fcnn schint doch so fr\u00fcndli",
                "Un makt \u0119r Backen roth:",
                "Du lewe Gott in Himmel \u2013",
                "De Olsche ... de is dot!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Hanne ut Frankrik",
        "text": [
            [
                "\u00bbGarderut mutt Een vertelln, se weet je son n\u00fcdlige St\u00fcckschen!\u00ab",
                "Seggt Anngreten un smustert un pult inne Lamp mit den Kn\u00fcttwir,",
                "Schult dat Gesich mit de Hand un kikt na de Eck achtern Kachlabnd.",
                "\u00bbDas ni umsunst, dat ik kam! Vunabnd is en Wedder dat dull is!",
                "Harr Jehann Paul mi ni holn, bi de Farwer sin Eck weer ik wegweiht;",
                "Awer ik weet ni wa't kumt, is de K\u0153k rein, mutt ik nan Klingbarg!\u00ab",
                "Seggt se un glupt na de Bank, wo Paul sitt so stramm as en Halsbinn'."
            ],
            [
                "Paul weer de Bruer sin S\u0153n, un Greten \u0119r Vader weer W\u0119wer,",
                "Un se w\u0119v em en K\u0119d, noch finer as Harstid en Spinnwipp,",
                "Fein un mit dammasten Inslag, un spol em nu fast, dat en Lust weer;",
                "Awer bi Garden an Barg dar kn\u00fctt se de Fisseln tot Fangnett."
            ],
            [
                "Dar weer dat Junkvolk \u0119r B\u00f6rs', de Anwass lehr dar dat Sm\u00f6ken.",
                "S\u00fcnndags keem Hans mitte Fleit, denn petten se ok wul en Danz af,",
                "Un achter P\u0119rmark in Heid, so \u00f6ben se hier sik de Leder."
            ],
            [
                "J\u00fcst as Anngreten noch snack, do scholl der ant Finster en Fottritt,",
                "Denn knarr de Klink un de D\u0153r, un en Ba\u00dfstimm tramp sik den Snee af,",
                "Grappel nan Dreier, tr\u0119d in un stunn as en Bom v\u0153r de Stubnd\u0153r.",
                "\u00bbHartwi!\u00ab \u2013 \u00bbGunabend Anngret! Gardrutjen, wat is dat en Sneejagd!",
                "Dat di! de D\u00f6wel swingt Flass un smitt uns dat Sch\u0119v umme Ohren.",
                "Sieh doch! Jan Paulohm dar ok? de Haspel is j\u00fcmmer bi't Spinnrad!\u00ab"
            ],
            [
                "\u00bbHatti\u00ab, fallt Greet em int Wort, \u00bbik b\u0119d \u0119bn ol Garden umn M\u00e4rken,",
                "Awer se's stumm as en Stock, se hett wul vundag' nicht \u0119rn Guden.\u00ab"
            ],
            [
                "\u00bbM\u00e4rken?\u00ab lacht Hartwi, \u00bbman to! man recht en ol St\u00fcck ut de Muskist!",
                "Weet se noch Garden? son D\u00fcnjen as dat vun de Diern, de sik dot ween,",
                "Oder as dat, wo de K\u0119rl mit bl\u00f6dige Thran noch en Bref schrev!",
                "Och, dats so r\u00f6ri to h\u00f6rn, \u2013 v\u0153r allen, wenn man daran wackelt,",
                "Un wenn Anngreten dat Klun s\u00f6cht un gau \u00fcnnerw\u0119gens de Ogn wischt.",
                "Och, son barmharti Geschicht \u2013 es s\u00f6ter as Sucker un Tittmelk!\u00ab"
            ],
            [
                "Darbi vertrock he den Mund un sch\u00fcr sik de N\u0153s mit sin Jackslipp.",
                "Greten smeet snippsch mit den Kopp, un Paul mak en Flip as en Geestrun;",
                "Awer Gertrude war dull un scholl op den w\u0119ligen Unchrist:",
                "Scham di wat, Hartwi, du Sleef! de Spott is de B\u00f6se sin Angel!",
                "Mennig Een stichelt so lang, bet em s\u00fclsten de Natel int Hart stickt;",
                "Fatst du em an, geit he deper, un treckst du em ruter, so bl\u00f6ttst du!",
                "Lat di noch warschun in Tiden: de \u00c6wermoth kumt v\u0153rn Fallen.",
                "Weer ni de P\u00fcttjer sin Hans? dat weer ok j\u00fcmmer son Wissnut,",
                "Rappmuli weer he un sp\u00f6ttsch un j\u00fcmmer vull Witzen un Faxen:",
                "Drill he de Dierns bi den Danz, so br\u00fc' he de Oln bi de Arbeit;",
                "Lewer to Mark as to Kark, un sin Globen sin deftigen Knaken.",
                "\u00bbHol di an Tun\u00ab, weer sin Wort, \u00bbde Himmel is doch nich to recken!\u00ab",
                "Awer nu hollt dat sik wat! nu humpelt he lahm un an Kr\u00fccken."
            ],
            [
                "Doch du b\u00fcst ni so slimm, di st\u0119kt man mit\u00fcnner de Fettdun.",
                "Fasslabnd \u2013 dat weer di son Streich \u2013 den Snider inn Kohlhof to smiten!",
                "Harr he de L\u0119den verrenkt, so war he di knipen inn Zwickm\u0153hl!"
            ],
            [
                "So s\u00fcnd de Jungen, Gottleider! se weet nie v\u0153r W\u0119l, wat se opstellt,",
                "Un ward wi stuklig un old, so s\u00fcnd wi tofr\u0119dn, wenn wi Ruh hebbt, \u2013"
            ],
            [
                "Seggt se, as weer se alleen un snack mit \u0119r egen Gedanken,",
                "Mummel un sch\u00fctt mit den Kopp un n\u00fcl sik tosam in \u0119rn L\u0153hnstohl.",
                "\u00dcnner den Koppdok seegn 'n paar Spilen vun isgraue Haar rut,",
                "All de Runzeln warn deper, as j\u00fcst dat Licht oppe Back schin",
                "Un as dat kn\u0153krige Kinn in de kn\u0153krige Hand oppe Bost full.",
                "Ganz verdeept in sik s\u00fclm so huck se in Dutten un gruwel,",
                "Mummel un sch\u00fcttel den Kopp un krau sik de Back mitten Finger."
            ],
            [
                "Hartwi sett sik ann Disch, un Greten kn\u00fctt as en Uhrwark,",
                "Seeg sik ni op un ni um un h\u00f6r ni, wat Hartwi \u0119r topust.",
                "Garderut kenn' se opt Prick, de leten se ruhi bet\u0119men,",
                "Harr de \u0119r Schur \u0153werstan, so rich se sik op as en Wichel,",
                "B\u00f6gt se sik, brickt se doch nich, un will se sik richen, so knarrt se."
            ],
            [
                "\u00bbG\u0153rn weet ni, wat se bedrivt, un jammert denn wenn dat to lat is!",
                "Eerst st\u00f6t se't Gl\u00fcck mit de F\u00f6t, un sammelt de St\u00fcck denn mit Thranen.",
                "Awer de Oln ward ni h\u00f6rt!\u00ab \u2013 un darbi glup se na Hartwi,",
                "Wa he dar seet as en Eek un bi em Anngret as en Hofros',",
                "Un \u0119r oln Ogen warn blank un de runzligen Backen warn glatter."
            ],
            [
                "As ik noch junk weer, so kl\u0153n se, un allnagrad rich se sik h\u00f6ger,",
                "Lepen wi j\u00fcmmer bi'n Discher un spunn' unse Flass inne Warkst\u0119d.",
                "Dar harrn wi't Rik denn alleen, wenn de Oln in D\u00f6rnsch al to Bett weern.",
                "Dats nu al menni Dag h\u0119r, al lang v\u0153r de Brand inne Burstrat."
            ],
            [
                "Wo nu de Kaspelvagt wahnt, stunn do en pr\u00e4chtiges Burhus,",
                "Orndlich en Pump inne Strat un en Blomhof v\u0153rt Finster mit Stackelsch.",
                "Witt as en Krid weern de Stipers un jede mit Gr\u00f6n oppen Tippel,",
                "Un oppe Pump weer en Steern un baben an G\u0119wel en Inschrift,",
                "Ok en Kastanje v\u0153r D\u0153r mit en Bank rum, in Schatten to sitten.",
                "Keemn wi int Fr\u00f6jahr ut Feld, so seegn wi den Bom al vun Feerns,",
                "Dicht besett vunne Bl\u00f6m, un rund, as in Winter en Sneebarg.",
                "Gungn wi denn dweer \u0153wern Karkhof un keken bi'n Steen d\u0153r de Porten,",
                "Seegn wie so s\u0119ker as wat \u2013 as babn an de Karkwand de S\u00fcnnuhr \u2013",
                "\u00dcnner den Bom oppe Bank ol Mumme alleen mit de Kalkpip."
            ],
            [
                "He harr uns bannig in Schock, denn pl\u00fccken wie Bl\u00f6m in sin Grashof,",
                "Darmit so stov he herut un smeet na uns Dierns mit de Nachm\u00fctz.",
                "Ik weer noch Kind un weer schu, un h\u00f6r ik em slurrn op sin T\u00fcffeln,",
                "Flog ik, as harr ik wat sehn. \u2013 Ik seeg em noch j\u00fcmmer inn Kneeb\u00fcx,",
                "S\u00fclwerne Spangn anne Sit un de Str\u00fcmp as en Dischd\u0119k so sauber.",
                "He goll v\u0153r rik as en Steen, un weer s\u0119ker en sch\u0119wigen Gizhals.",
                "L\u00fcttje L\u00fcd trocken \u0119rn Hot bet na Eer, wenn he blot anne M\u00fctz t\u00fcck.",
                "Bi em keem der keen Minsch, as dann un wann de Persepter.",
                "Oft snack he lud bi sik s\u00fclm un krau mit de Kalkpip int Nackhaar,",
                "Schov sik de M\u00fctz int Gesich un rev sik de Steern mit de Fingern:",
                "Ole L\u00fcd plegden to seggn, he rev sik sin Fru int Gew\u0119ten.",
                "De weer v\u0153r Jahren al storben, man meen, v\u0153r Kummer un Hartleed,",
                "Awer de Armen un Swachen de drogn \u0119r noch lang int Gedenken.",
                "Se weer en finere Fru, as sunst sik nan D\u00f6rpen herutfinnt,",
                "Hochd\u00fctsch kunn se un all, un lidsam weer se un weekli,",
                "Rein so bleek as en Lik un swartli vun Haar un vun Ogen.",
                "Mellersche plegg mi to seggn: se weer as en Mutter Maria."
            ],
            [
                "Wat \u0119r Familie weer, dat kregen wi n\u00fcmmer to w\u0119ten;",
                "Mumme weer fr\u00f6her op Scholen un broch \u0119r mit sik ut D\u00fctschland.",
                "\u00c6werflot harr se genog, doch k\u00fcmmerli gut vun \u0119r L\u0119ben:",
                "Welk se doch hin as en Lilg int fette Land s\u00fcnder R\u0119gen."
            ],
            [
                "Een l\u00fctt Diern leet see na, de weer \u0119r as ut't Gesich sn\u0119dn:",
                "J\u00fcs so d\u00fcster vun Haar un sm\u0119tsch un rank as en Pappel,",
                "Un vun Backen so fin as en Blatt ut en Knuppen vunn Maandros'.",
                "Mumme n\u00f6m \u0119r Johanna, un wi s\u00e4n wul Hannchen ut Frankrik."
            ],
            [
                "O! wa weer dat en Diern! wa kunn se l\u0119sen un b\u0119den!",
                "Un wat harr se en Stimm! un wa stunn' \u0119r de Knoern tum Danzen!",
                "Awer se harr ok wat kost an all dat Papier un de B\u00f6ker,",
                "Un bi Persepter alleen \u2013 ik l\u00f6v, he n\u00f6m dat Privatstunn.",
                "Noch na de Confermatschon, dat weer uns min Dag noch ni v\u0153rkam',",
                "Gung se des Abends na Schol un drog langs dat D\u00f6rp mit \u0119r B\u00f6ker."
            ],
            [
                "Schrad gegn de Schol wahn de Discher; de Warkst\u0119d gung na de Strat rut.",
                "Seten wi dar denn in Schummern, so keken wi r\u0153wer d\u0153rt Finster;",
                "Denn seet se iwrig un les' un de Psepter l\u0119 \u0119r de Schrift ut,",
                "Wis' mitte Finger int Bok un gruwel un teken Figuren,",
                "Fech mit de Arms, stunn op un tippel \u0119r n\u00f6s oppe Backen.",
                "Keek se denn op na de Ol, so weer se doch j\u00fcst as en Engel,",
                "Un de Persepter so blid, as harr he en Narrn in \u0119r fr\u0119ten."
            ],
            [
                "Sp\u0119ln d\u0119 se weni as Kind: dat kunn ol Mumme ni liden,",
                "Utgan \u2013 dar gev he nich um, un sin Hus \u2013 dar weer uns dat gruli.",
                "As wi nu opb\u0119dn harrn \u2013 Johanna weer w\u00fccke Jahr j\u00fcnger \u2013",
                "Kreegn wi \u0119r kum mehr to sehn, as n\u00f6\u00dfen des Abnds bi'n Persepter",
                "Un oppe Strat dann un wann, wenn se hingung oder to Hus leep.",
                "V\u0153rjahrs \u2013 dat twete darna \u2013 se harr Winters v\u0153rh\u0119r inne Kark b\u0119dn,",
                "Seetn wi ok Schummern to spinn' \u2013 dat weer j\u00fcst so luri int Wedder,",
                "Summer un Winter de scheedn sik, an H\u0119ben hung swar en Gewitter \u2013",
                "Dats mi noch j\u00fcst as vundag' \u2013 un all de Finstern weern apen \u2013",
                "Wi sungn: \u00bbWillkommen o s\u0119lger\u00ab, dat weer do v\u0153r korten eerst opbrocht, \u2013",
                "Sieh! dar keek Een int Finster, un jede reep: Hannchen ut Frankrik!",
                "Alle weern still as en Mus un dat Singn keem op eenmal int Stocken,",
                "Awer se b\u0119d uns mit Eens: wi muchen dat Leed doch to Enn' bringn."
            ],
            [
                "\u00bbHannemus! kumm doch mal rin!\u00ab reep do de M\u00f6ller sin Trinken,",
                "\u00bbS\u00fch, dat Gewitter kumt op, denn hollt de Persepter keen Lehrstunn;",
                "Hier s\u00fcnd wi hartli vergn\u00f6gt, denn w\u00fcllt wi dat Leed ok to Enn' singn.\u00ab",
                "Darmit so leep se hinut un trock \u0119r an Arm inne Warkst\u0119d."
            ],
            [
                "\u00bbNa! denn man los!\u00ab s\u00e4 se denn, un sett sik in Eck oppe Snibank;",
                "Un as wi Anneren sungn, do h\u00f6r se un wisch sik de Ogen.",
                "\u00bbWats dat en k\u00f6stliches Leed!\u00ab so frei se sik, as wi dat ut harrn.",
                "\u00bbAwer nu mutt ik do Stunn, dat Wedder kumt doch ni ton Utbruch,",
                "Un de Persepter ward b\u00f6s, wenn son grote Scholjung noch schulnleep.\u00ab",
                "Darmit w\u00fcnsch se Gunnacht un trippel schreeg \u0153wer de Strat weg,",
                "S\u00e4 ok, wenn't wedder so pass, so keem se en Abend mal wedder."
            ],
            [
                "Mank uns jungn L\u00fcd, de der keem, weer ok de M\u00f6ller sin Vetter,",
                "'n Bengel, as weer he di dreiht un smuck, as ut Kokendeeg w\u00fcltert.",
                "B\u00f6rtig weer he ut M\u00f6ldorp un gung dar Jahren op Scholen,",
                "Awer sin Moder weer storbn, un nu wull he lehrn op en Thierarzt.",
                "Bi sin Vetter de M\u00f6ller dar seeg he na't Pl\u00f6gen un Seiden,",
                "Un bi de M\u0119kelnborgsch Smid dar \u00f6v he sik in op dat Sm\u0119den.",
                "Na un na war he bekannt un keem ok mit\u00fcnner bi'n Discher \u2013",
                "Niedertr\u00e4chti un nett, un lehr uns de n\u00fcdligsten Leder.",
                "J\u00fcmmer gung he inn Rock mit en goldroth Band umme M\u00fctz rum,",
                "Eersttid ok mit en Snurrbart, doch harr he den widerhen afnahm'.",
                "Trinaken much em wul liden, un eruml\u00fctt s\u00e4 se: min Vetter;",
                "Un wi \u00c6wrigen meen', dat war mit de Tid wul en Brutpaar:",
                "Trina weer drall un adrett, \u0119r Vader weer M\u00f6ller un Krogweerth;",
                "Gev he em Geld to studeern, so gev he em s\u0119ker sin Dochder. \u2013",
                "Keemn se, so keemn se tosam, un gungn se, so gungn se mitander,",
                "\u00bbTrinaken\u00ab achter un v\u0153r, mit\u00fcnner ok \u00bbl\u00fcttje Cousine\u00ab.",
                "Abends darop as wi spunn', wer wedder keem, weer unse Hannchen,",
                "Seet inne Eck oppe Bank un h\u00f6r na uns Pappeln un Lachen,",
                "Pl\u0153ter ok s\u00fclbn mal Eens mit, un d\u0119d, as wenn se dermank h\u00f6r \u2013",
                "Hermann un Trinaken ok, un Trinaken bi \u0119r to ficheln.",
                "Bald keem keen Schummern int Land, dat Paar keem tosam achtern Dik um,",
                "Hanne gung linglangs de Strat \u2013 un dropen sik j\u00fcst bi den Discher."
            ],
            [
                "Och wat weern dat v\u0153r Abends! wa weern wi fr\u00f6hli un gl\u00fcckli!",
                "Alle noch junk un vergn\u00f6gt, un kennen keen Grillen un Sorgen!",
                "J\u00fcmmer snacken un lachen, as wenn der keen Tall un keen Enn' weer. \u2013",
                "Hannchen harr allerlei l\u0119s't un sprok mit Hermann ut B\u00f6ker,",
                "Un se vertelln sik de R\u00e4uber, dat weer en gruliges Schuspel;",
                "Hannchen harr dat man l\u0119s't un Hermann harr't sehn opt Theater:",
                "Wa dar een Broder den Broder bedr\u00f6wt, bet de Een inne Krieg geit,",
                "Un wat sin Brut to Hus weent, un de Anner mit Listen \u0119r v\u0153rsnackt,",
                "Wa he sik sch\u00e4ndli verstellt, un sin lifligen Vader inn Thorn smitt,",
                "Dat he lebenni verhungert, un wa nu de Anner to Hus kumt,",
                "As R\u00e4uwerhauptmann, un wa he em finn' deit, un ruttreckt \u2013 sin Ole,",
                "Un de Bedreger sik dot stickt un darop lebenni na H\u00f6ll fahrt:",
                "O! dat weer gruli to h\u00f6rn, Een kropen de Gr\u0119sen den R\u00fcgg lank ...",
                "Wat ik man seggn wull \u2013 mit\u00fcnner so sungn de Beiden en St\u00fcckschen,",
                "Hannchen so fin as en Sw\u00f6lk, un Hermann en Stimm, dat de Stuv klung;",
                "Alltosam h\u00f6rn wi denn to, un wunnern sik, wa dat doch m\u0153glich."
            ],
            [
                "Gegen de Aarn hinut muss Trina en Tidlang to Hus blibn.",
                "Denn \u0119r Vader weer M\u00f6ller un de Tid gew\u00f6hnli na Heide",
                "Oder na M\u00f6ldorp to Mark, un Mittw\u0119ks na Marsch op den Handel,",
                "Ok weer der sunst wat to don, un Een harr genog anne Weerthschop.",
                "Hermann stell sik doch in, un wi Annern all as gew\u00f6hnli.",
                "Hannchen \u0119r Mod weer dat al, to Hus mit de Beidn achtern Dik um,",
                "Un as Trina nu f\u0119hl, spazeerten de Twee der settander,",
                "Hannchen an Hermann sin Arm, un snacken \u2013 as junge L\u00fcd Bruk is."
            ],
            [
                "Mal ins do gungn se ok weg \u2013 dat weer oppen S\u00fcnndag v\u0153rt Jahrmarkt \u2013",
                "Och, ik weet't noch so gut! wi snacken des Abends vunt Danzen,",
                "Wa wi na'n M\u00f6ller hin wulln, un wanehr un was\u00fcck un wadenni,",
                "Un wi sticheln op Hermann, ob de uns den Block ok wul afneem,",
                "Durn ok all \u0153wer Hanne, dat se des Abnds ni ut Hus kunn.",
                "Peter Wilhelm un ik \u2013 de sp\u00e4ter min s\u0119lige Mann weer \u2013",
                "Seten noch ruhi to snacken \u2013 de Twee gungn j\u00fcmmer wat fr\u00f6her,",
                "Dat ol Mumme sik inbild', sin Dochder keem vun Persepter \u2013",
                "Seten noch ruhi to kl\u0153nen \u2013 mit eenmal flog di de D\u0153r op,",
                "St\u00f6rtt dar Een rin na de Stuv un lingelank hin oppen Fotborrn,",
                "Leeg dar un w\u00fclter sik rum un schreeg un harr sik vertwifelt.",
                "Wilhelm reep: \u00bbHermann, wa is di! wat feilt di, wat hett di bedrapen?",
                "Kumm inne H\u00f6ch un sta op un segg uns, wat is der vern Ungl\u00fcck?",
                "Is der Een dot oder krank? Is Trinaken M\u00f6llersche dot bl\u0119bn?\u00ab",
                "Darmit brok dat herut: \u00bbJohanna!\u00ab un \u00bbHanne! min Hanne!\u00ab",
                "Ween he ni lud as en Kind, un weer doch en K\u0119rl as en Eekbom,",
                "Snucker un kunn sik ni faten un wander herum inne Warkst\u0119d."
            ],
            [
                "Wilhelm weer g\u00e4nzli entz\u00fcckt \u2013 doch ik harr al lang de Gedanken,",
                "Dach un dich in min Sinn: wenn dat man en gl\u00fcckliches Enn' nimmt!",
                "Och! nu harrn wi de Noth! un dat Ungl\u00fcck tr\u0119d \u0153wern Dr\u00fcssel!"
            ],
            [
                "Allnagrad keem em de Sprak, un he s\u00e4 uns de ganze Geschichte:",
                "Hannchen un he weern sik gut, un harrn sik dat lang apenbaert;",
                "Trinaken wuss der nix af, de harr he geschick achtert Licht f\u00f6hrt;",
                "Geld muss sin Vetter em g\u0119bn, sunst kunn he op Scholen keen Land sehn,",
                "Harr he wat lehrt un weer Thierarzt, so dacht he em tru to betalen;",
                "Awer sin Dochder to n\u0119hm', dat weer em vun Harten ni m\u0153glich.",
                "Mumme? dat weer ni to denken, as wenn he en Mann weer, de Brot harr. \u2013"
            ],
            [
                "\u0118ben weern se nu beid achtern Dik gan un harrn dat bespraken,",
                "Gungn bet na M\u0153l anne Br\u00fcgg, wo dicht ant St\u0119gelsch de Bank steit,",
                "Setten sik dal in Gedanken un bu'n sik en gl\u00fcckliche Tokunft,",
                "G\u00e4nzli verg\u0119ten un s\u0119li, un Een mit de Arm um de Anner:",
                "Mutt dar ni j\u00fcst de B\u00f6se de Trina na'n Waterb\u0119k rutf\u00f6hrn,",
                "Oder en Fikenvertellersch, de Annerl\u00fcd Niigkeit todriggt \u2013",
                "S\u0119ker kunn he't nich seggn, doch h\u00f6r he in Drom as en Ammer,",
                "Denn stunn in Maanschin en Schatten, un v\u0153r em \u2013 sin Vetter, de M\u00f6ller:",
                "Hest du mi, kannst du mi! sieh! un lacht as de D\u00f6wel bi'n Schandpahl,",
                "Fangt an to schantern un schelln un \u00bbKumm mi man nie \u0153wern Dr\u00fcssel!\u00ab"
            ],
            [
                "Ruhi h\u00f6rt he em an, as en S\u00fcnner dat Heider Constoren;",
                "Doch as he Hannchen beschimpt, \u0119r breet v\u0153rt St\u0119gelsch in Weg tritt,",
                "As he \u0119r \u00bbMinsch\u00ab n\u00f6mt un \u00bbSo Een\u00ab un Trina \u0119r Kopp umme Eck schult,",
                "Stiggt em de Gall inne Bost un l\u00f6ppt em de Lus lank de L\u0119wer,",
                "Kriggt den M\u00f6ller to faten un smitt em koppheister inn M\u0153lnb\u0119k.",
                "Hanne schriggt op un darvun, un he l\u00f6ppt in Rasen nan Discher."
            ],
            [
                "Nu weer gude Rath d\u00fcr! de M\u00f6ller kunn j\u00fcst ni verdrinken,",
                "Awer de Ungl\u00fcckskinner un all dat Jammern un Hartleed!"
            ],
            [
                "Mumme war je katholsch, denn de M\u00f6ller war je nich swigen!",
                "Un wi dachten an Hanne \u0119r ungl\u00fccks\u0119lige Moder;",
                "War \u0119r dat \u0119ben so gan, so leeg se wul bald oppen Karkhof."
            ],
            [
                "Awer de gr\u00f6tste Noth de weer mit den rasenden Hermann!",
                "Kum mit Vertellen to Enn', so smeet he sik \u0153wer de Snibank,",
                "Denn sprung he op un leep rum un s\u00e4, he wull glik na ol Mumme,",
                "Warrn kunn nu doch nix ut em, so wull he denn B\u00f6s un Gewalt don."
            ],
            [
                "Wilhelm t\u00fcsch em un b\u0119d em, un ik weck de Discher sin Vader \u2013",
                "De harr en ansl\u00e4gschen Kopp, harr reis't, weer old un vern\u00fcnfti \u2013",
                "S\u00e4 em gau de Geschich un vertell em dat, as he sik antrock,",
                "B\u0119d em vun Himmel to Eer, he schull doch sin Best don, wat m\u0153gli."
            ],
            [
                "Gutharti h\u00f6r he mi an, doch sch\u00fcttel he oft mit den Graukopp,",
                "Gung denn herin na de Warkst\u0119d un s\u00f6ch ok Hermann to tr\u00f6sten.",
                "\u00bbNich to hasti, min S\u0153n, wull weet, wa Allens sik dreihn kann!\u00ab",
                "S\u00e4 he un fat em de Hand un tippel em sach oppe Backen."
            ],
            [
                "Eerstan weer he ok still, doch full he bald wedder int Rasen,",
                "Slog sik un fluch op sik s\u00fclbn un harr sik, as wull he sik umbringn."
            ],
            [
                "Endli keem he to Ruh, un wi menen, nu kunn dat noch gut warrn,",
                "Dachten gar nich daran, wa v\u0119l dar sunsten noch toh\u00f6r.",
                "Bleek as en Lik seet he dar un trock sik de M\u00fctz inne Ogen,",
                "Stunn denn op un gung rut, wi leten em ruhi bet\u0119men,",
                "Dachten, he war sik besinn' un seten ged\u00fclli to t\u00f6ben."
            ],
            [
                "As wi so lurn un lurn, de Tid wahr l\u00e4nger un l\u00e4nger,",
                "Hermann keem ni tor\u00fcgg, wi wussen nich, wa dat wul togung,",
                "Schicken wi Wilhelm herut, dat he na seeg, wo he doch afblev.",
                "Wilhelm ruter, un seeg, un s\u00f6ch, un n\u00f6m em, un reep em \u2013",
                "Gung noch den Hof langs un pral \u2013 de ni antworten d\u0119, dat weer Hermann.",
                "Weg weer he, weg as verweiht, Gott wuss, wo he stabn oder flagn weer.",
                "Annern Dags fragden wi rum un s\u00f6chden in S\u00f6d un in Dik na,",
                "Dachten noch j\u00fcmmer, he keem, verfeern uns, wenn Abends de D\u0153r gung,",
                "Sproken vun nix as vun em \u2013 de ni wedderkam' d\u0119, dat weer Hermann."
            ],
            [
                "Eerst weern wi All as verlaten, de Discherwarkst\u0119d as utstorbn.",
                "Allnagrad keem wi wul wedder, doch wull dat min Dag' ni mehr flaschen.",
                "N\u00f6\u00dfen vertell uns en Slachter, de fette Ossen heropbroch,",
                "He harr in Hamborg Een sehn vun Buart j\u00fcst as de Thierarzt \u2013",
                "So weer he n\u00f6mt vun de L\u00fcd, \u2013 he weer em bi'n Eck ut Gesich kam'."
            ],
            [
                "Hannchen weer ok as verswun'n, un keem mit keen Fot \u0153wern Dr\u00fcssel.",
                "Wi harrn en Schrecken un Angst, ol Mumme much \u0119r wat to neeg don.",
                "Kr\u00fcschan de Farwer, de Ol, de nu so krumm un so stif is,",
                "Weer do en hennigen Jung un flink oppe Veen as en Vagel,",
                "De muss denn \u00f6fter to W\u0119g' un rin in Kastanje to luern.",
                "Denn v\u0153r de Wahnstuv weern Luken un dicht bi de Pump leeg de K\u0119dnhund.",
                "Nix weer d\u0153rt Lichtlock to sehn, as Mumme sin M\u00fctz un de Kalkpip,",
                "J\u00fcmmer in Eck op sin Stohl, un Allens so still as en Beenhus."
            ],
            [
                "Mumme sin Knechen un Dierns harrn \u0119r Stuv rut na'n achtern bi'n Pesel,",
                "De kunn uns ok nix vertelln, un Een arm Diern muss wul swigen,",
                "Dat weer en Stukel un dof, witl\u00f6fti vun Mumme sin Fr\u00fcndschop,",
                "Keem ok int Jahr ni to Strat, un eet \u0119r barmhartige Gnadbrot.",
                "As ik \u0119r doch enmal drop bi'n Kopmann, wo Mumme Taback hal,",
                "Wink ik \u0119r to mitte Hann' un schreeg inne Ohren: Johanna!!",
                "Och! wat mak se'n Gesich un keek, as wenn se verblixt weer,",
                "Neem denn de Eck vunne Sch\u00f6rt un wisch sik de Ogen un s\u00e4 denn:",
                "\u00bbWeent j\u00fcmmer los, j\u00fcmmer los\u00ab \u2013 un mit dem so streek se ut Hus rut."
            ],
            [
                "So vergung wul en Jahr, min Wilhelm un ik geben Hochtid,",
                "Grotvader Discher blev dot un de M\u00f6ller trock r\u0153wer na't Holsten,",
                "Allens war anners un still, un bi Mumme dar gr\u00f6n de Kastanje.",
                "Ik un min Mann weern tofr\u0119den un j\u00fcmmer den Dag lank bi't Arbeidn,",
                "Sproken ok selten vun Hanne: dat weer uns, as wenn se begravt weer.",
                "Do mal en Morgen, noch fr\u00f6h, ik stunn bi de Tassen to waschen,",
                "Kumt dar de junge Barbeer, de sik hier in Winter eerst sett harr,",
                "Kumt un l\u0153hnt sik ant Schapp, min Mann weer ok vun sin Kunden,",
                "Hett sik un deit sik so wichtig, as wenn he den Fr\u0119den inn Sack harr,",
                "Seggt: \u00bbNu weet ik wat Nies: ol Mumme sin Dochder schall'n Mann hemm.\u00ab",
                "Slog mi dat doch oppet Hart, as de Dunner bi helligen S\u00fcnnschin!",
                "Full mi de Tass ut de Hand un entwei, un ik frag em: Wokeen denn?",
                "Rath enmal, seggt he, un grint, un na N\u0153len un Dweren un Qu\u00e4len",
                "Keem denn doch endli de Kater tum Sack rut: de Vullmacht sin Steefs\u0153n!"
            ],
            [
                "Dat weer keen boshaften Minschen, doch mi weer't en Bengel tum Br\u0119ken,",
                "Dr\u0153ni un tauli un t\u0153si un rech as en vulle Verstandskist:",
                "Gras h\u00f6r he wassen un Geld kunn he r\u00fcken un Allens besiweln;",
                "N\u0153swater n\u00f6m' wi em j\u00fcmmer un ok wul Herr Vullmacht sin Handlamm.",
                "De un Hannchen? \u2013 dat weer mi, as kreeg de Prinzessin den Kohharr,",
                "As uns wul M\u00e4rkens vertellt \u2013 wo de Kohharr sik awer verwandelt.",
                "Disse seet fast in sin Hut, de war sik gewiss ni mehr p\u00f6ppen,",
                "Weer al so dr\u00f6g inne Wickeln, as anner L\u00fcd hoch inne F\u00f6ffdig.",
                "Awer de Bengel harr Geld un Utsicht ton wichtige Arfschop;",
                "Mumme ber\u0119ken sin Zinsweerth un keek na't Gesich oppe Speetschen."
            ],
            [
                "Doch ik much dichen un denken, un dat dat ni m\u0153gli un m\u0153gli:",
                "Enige W\u0119ken derop, do stunn' se tosamen v\u0153rn Altar. \u2013"
            ],
            [
                "Br\u0119ken vull weer de Kark; se stegen op St\u00f6hl un op Banken,",
                "Kopp an Kopp bet na't Chor, un Persepter de sp\u0119l oppe Orgel.",
                "Hanne kunn ik ni sehn v\u0153r all de Minschen un Kinner;",
                "Awer as se tor\u00fcgg keem un langs den Stig na de D\u0153r gung,",
                "S\u00e4n de Kinner: Wa witt! un w\u00fccke s\u00e4n: Mutter Maria!",
                "Och! dat drop mi de Seel, un ik slog de Ogen na baben,",
                "S\u00fch! un seeg den Persepter, de \u0153wert Gel\u00e4nder herafkeek;",
                "Och! wa schov he sin Kapp, de ol Mann, un wa bitterli ween he!",
                "Un as se alle herut weern, do sp\u0119l he noch lisen: \u00bbWas Gott thut.\u00ab"
            ],
            [
                "Jahren verlepen un kemen, dat weer inne grulige Kriegstid,",
                "Nix as vun Krieg un vun Krieg, un von Bonpart un all de he dot slog,",
                "Eerst ut de Feern un Avisen, un bald darop neger un neger.",
                "Denn keem de schreckliche Winter vun Veertein un mit em de Russen,",
                "N\u00f6\u00dfen de D\u00fctschen un Spanjer, Franzosen un all wat en Nam' harr.",
                "Nargens en blibende St\u0119d, un dat Volk as wenn't j\u00fcmmerlos umtrock.",
                "Denn keem de Brand inne Burstrat, de't halwe D\u00f6rp inne Asche l\u0119;",
                "Mumme sin Hus brenn ok af, mitsamt de grote Kastanje.",
                "Mumme weer al begrabn bi den Steen, wo ik sunst d\u0153r de Port keek,",
                "Un unse Vullmach sin Steeff\u0153n de kreeg to v\u0119l bi dat Redden.",
                "K\u00fcmmerli s\u00fck he der hin un leeg ok bald oppen Karkhof.",
                "Gott heff em s\u0119li darna! op Eern harr he weni Vergn\u00f6gen!",
                "Mumme bruk em as Knecht un st\u00f6tt mit em rum as en T\u00fcffel,",
                "Hannchen much em ni liden un dacht wul noch j\u00fcmmer an Hermann,",
                "Kinner harrn se ok nich, de sunst doch de Harten tosamholt;",
                "Un bi all sin Vernunft un all sin Knausern un Schrapen,",
                "As de wirrige Tid keem, verlor he sin Kopp un sin Rikdag'.",
                "Mumme harr nie so v\u0119l, as wi tov\u0153rn uns wul inbilln,",
                "Arfschop un Allens blev ut, de Lasten stegen un stegen,",
                "R\u00fcggwarts gung dat un r\u00fcggwarts, bet F\u00f6hr un F\u00e4hr oppen Sand seet:",
                "Hannchen harr kum noch to l\u0119ben, as endli de Burstell verk\u00f6fft war."
            ],
            [
                "Harstid darop ins en Dag do heet dat, nu keemn der Soldaten,",
                "'n heel Regiment un so v\u0119l, as wi noch min L\u0119bend ni sehn harrn.",
                "Ik stunn j\u00fcst v\u0153r de D\u0153r, dat weer en mulleri Wedder,",
                "Gegen Martini un so, de Kreiden spazeern oppe Straten.",
                "As ik so stunn un dat h\u00f6r un j\u00fcst nix wichtigs to don harr,",
                "Neem ik min Kn\u00fctt\u00fcg in Hand un gung hinop na den Karkhof.",
                "Dar weer do wit hin en Utsich, as Mumme sin Hus noch in Dutt leeg,",
                "Wit langs de Landstrat hentlank bet baben na't Holt anne Heidbarg.",
                "Richti! dar weern se to sehn, vun Norwold bet dal na de Depen,",
                "J\u00fcst as en K\u0119d s\u00fcnner Enn', de de Schipper ut Water heruttreckt.",
                "All, as de v\u0153rsten verswunn' v\u0153r de sottigen Muern un Balken,",
                "Keemn wedder nie ut Holt, de \u0119ben de Ogen noch recken.",
                "As ik so keek inne Feern, ob noch nich de letzten to sehn weern,",
                "Trampeln al P\u0119r oppe Br\u00fcgg, wo de B\u0119k achter Mumme sin Hof leep,",
                "Un in den Ogenblick drop so keem' ok de Eersten tum V\u0153rschin",
                "Twischen de Prester un Mumm', wo de enge Strat na de Weg f\u00f6hrt,",
                "Hoch to P\u0119r un bestaben, mit rode R\u00f6ck un mit S\u00e4weln,",
                "Reden heran na de Mur un heeln mi to F\u00f6ten ann Karkhof."
            ],
            [
                "Een dervun smeet sik vunt P\u0119rd un gev en Annern sin T\u0153gel,",
                "Steeg denn herop na de Port, as wull he sik ok mal herumsehn,",
                "Lik op mi to, denn ik stunn op de Steen dicht achter de M\u00fcer.",
                "He weer en K\u0119rl as en Esch, mit rode Backen un Snurrbart.",
                "Langsam tr\u0119d he herin un seeg sik um un herummer,",
                "Westen un S\u00fcden un Norn, un harr sik, as weer he verbistert,",
                "S\u00f6ch wat un kunn dat ni finn', un wuss doch, wo he't verlarn harr.",
                "Endli seeg he op mi un de Likensteen, wo ik hendalkeek \u2013",
                "Mumme sin Fru leeg der\u00fcnner un sleep \u0119r s\u0119lige Dodsslap,",
                "Un \u0119r Nam stunn derop, doch leeg der nu Steengrus un Schutt rum",
                "W\u0119gen den gruligen Brand un all dat Fahren un Smiten \u2013",
                "Tr\u0119d heran mi un l\u0119s' mit d\u00fctligen Worden: \u00bbJohanna ...\u00ab",
                "\u00bbMumme ...\u00ab dat keem der ni rut, so fulln em de Arms na de Kneden,",
                "Sunk em de Kopp op de Bost un he mummel: \u00bbSo ruhe denn s\u0119lig!\u00ab",
                "Denn keek he op na'n H\u0119ben un stunn mi j\u00fcst pall v\u0153r de Ogen."
            ],
            [
                "Herr du mein Gott noch mal to! \u2013 un weer he \u0119ben lebenni",
                "\u00dcnner min l\u0119bndigen F\u00f6t \u00fcnnern kolen Likensteen rutkam:",
                "As ik de Ogen anseeg, so blau, un de br\u00fcnlige Snurrbart \u2013",
                "Hermann, de Thierarzt, he weer dat!",
                "Ik full em to F\u00f6ten int Steengrus,",
                "Grappel dat Sand vun de Schrift un wis' em: \u00bbgeborene Weinberg.\u00ab",
                "\u00bbGarderut\u00ab, reep he un kenn mi, \u00bboch Garderut, segg mi doch, l\u0119vt se?\u00ab",
                "Awer wat kunn ik wul seggn, ik ole barmhartige S\u00fcnner?",
                "\u00bbStunn ik doch s\u00fclbn un snucker un wisch mi de Ogn mitten Platen,",
                "Fat em ann Arm, as weer'k stumm un trock em in Bistern vun Karkhof,",
                "Lik \u0153wern Damm d\u0153rn Grasweg, denn achterum d\u0153r bi de B\u00e4cker,",
                "Dal na de niebuten H\u00fcs', wo Johanna den Summer to H\u00fcr wahn,",
                "Reet em de Stratend\u0153r op un de Stubend\u0153r, een mit enander,",
                "Un noch en Ogenblick drop, do heeln se sik beid inne Armen.\u00ab \u2013"
            ],
            [
                "Garden sack wedder tohop un b\u0119wer un s\u00e4 man noch lisen:",
                "\u00bbBald war de Fr\u0119den ok slaten un Allens keem wedder int Ole;",
                "Hermann weer Regimentsthierarzt, un hal sin Hanne ut Frankrik,",
                "Fohr mit \u0119r weg inne Kutsch un l\u0119v mit \u0119r gl\u00fcckli in Prei\u00dfen.\u00ab"
            ],
            [
                "Garderut sweeg un seet still, de W\u00e4chter tut \u0119ben to N\u0119gen.",
                "Greten harr Thran inne Ogen un w\u00fcmpel \u0119r Kn\u00fctt\u00fcg tohopen.",
                "Hartwi stunn op un wull gan, weer still un deep in Gedanken,",
                "Awer Jan Paul oppe Bank seet stramm un snurk as en Stallkoh.",
                "Greten s\u00e4: Lat em slapen, du kannst mi je ok wul to Hus bringn?",
                "Darbi keek se em an, as d\u0119d se em Afb\u0119d v\u0153rn Unrech.",
                "Hartwi weer still as en Lamm, s\u00e4 lisen: Gunnacht M\u00fcmme Garden! \u2013",
                "Tr\u0119d herut innen Snee un heel Anngreten sin Hand hin.",
                "Doch bi de Farwer sin Eck dar dr\u00fcck he \u0119r fast annen Bossen,",
                "Seggt: Anngret, wullt mi gut w\u0119n, so b\u00fcst du min Anne ut Frankrik."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Schitkroet",
        "text": [
            [
                "Nu seh den l\u00fctten Br\u0153sel,",
                "Wa he dar sm\u00f6kt un smackt!",
                "He pafft je v\u0153r den K\u0153sel,",
                "As wenn en L\u00fcttjmann backt."
            ],
            [
                "Wa smeckt de Pip wul pr\u00e4chti!",
                "Wat makt he'n schewe Snut,",
                "Un suggt toh\u00f6ch, un m\u00e4chti",
                "Spiggt he denn sitwarts ut."
            ],
            [
                "He is v\u0153rwahr en Kn\u0119wel!",
                "Veer Fot un doch keen Knast.",
                "Wa blank is nich sin St\u0119wel!",
                "De F\u00f6t so rech v\u0153rdwass!"
            ],
            [
                "Veerschr\u00f6ti \u2013 as en Snider,",
                "Wallbeenti as en Tachs,",
                "Mit Sw\u0119welstickenglieder,",
                "Mit Keben as en Lachs."
            ],
            [
                "Hett Ogen rund as Hagel,",
                "En Farv as Bottermelk,",
                "He danzt di as en Vagel,",
                "Un supt di as en Elk."
            ],
            [
                "Hemdsmaun, un \u0119ben h\u0119kelt,",
                "De B\u00f6rsten in en Tut:",
                "S\u00fch, wa he wichti schr\u0153kelt,",
                "As dach he B\u00f6ker ut!"
            ],
            [
                "He lett de St\u0119weln glinstern",
                "Un blas't den Rok inn Wind. \u2013",
                "J\u00fcm Dierns in de Finstern,",
                "Kikt j\u00fcm de Ogn ni blind!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Dagdeef",
        "text": [
            [
                "D\u0153r Busch un Brok to sn\u0119keln,",
                "Mi in de S\u00fcnn to r\u0119keln,",
                "Dat s\u00fcnd min besten T\u0153g;",
                "Un mank de Bl\u00f6m to dangeln",
                "Un oppen Kn\u00fcll to rangeln,",
                "Dat is min gr\u00f6ttste H\u0153g."
            ],
            [
                "Inn Krattbusch mank de B\u00f6ken",
                "In Schatten liggn un sm\u00f6ken,",
                "Dat is min Husbedrif;",
                "Un lingelank bi'n Quellborn",
                "To dr\u00fc\u00dfeln \u00fcnnern Sleedorn,",
                "Dat quickt mi Seel un Lif."
            ],
            [
                "Wa nett dat Water risselt,",
                "Wa sach de Bl\u0153der pisselt,",
                "Wa r\u00fckt dat Holt so gr\u00f6n!",
                "De Dro\u00dfel fleit so n\u00fcdli,",
                "Ik reck mi so gem\u00fcthli:",
                "Wa is dat wunnersch\u00f6n!"
            ],
            [
                "Un ward mi oppe Duer",
                "Dat Utraun gar to suer,",
                "Un geit de S\u00fcnn to Beer:",
                "So stopp ik noch en Br\u0153sel",
                "Un schumpel na min K\u0153sel",
                "Un denn \u2013 na denn ni mehr."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Drees",
        "text": [
            [
                "Inn Winter, inn Winter, denn knackert dat Is,",
                "De B\u00f6m hangt vull Rip un de Koppeln s\u00fcnd gris,",
                "Denn n\u0119hm ik min Scheetpr\u00fcgl un slenker to Lann',",
                "Umme Ohren de Pudelm\u00fctz un Fusthannschen an."
            ],
            [
                "Frenz Buhmann hett Eierbeer, de Kachlabnd is hitt,",
                "De S\u00fcnn schint int Finster, dat Feld is so witt:",
                "Dar knappt wat inn Krattbusch \u2013 wat gift dat en Schall!",
                "Frenz, g\u0119v mi de B\u00fcss, dat ik ok doch mal knall!"
            ],
            [
                "Oppe Geest is dat lusti! all' Dag oppe Jagd!",
                "Dat Hart springt asn Hund, wenn de Knappb\u00fcssen kracht!",
                "De Has' sch\u00fctt koppheister, dat Blot spritt in Snee,",
                "De Bom sch\u00fctt den Griskopp, as d\u0119 em dat weh."
            ],
            [
                "D\u0153r Moor un d\u0153r Wischen, lik\u0153wer, likan,",
                "D\u0153r Str\u00fcnk un d\u0153r R\u00fcschen, de Stakbusch v\u0153ran!",
                "De Snee is so witt un dat Is is so blank!",
                "Ik glitsch as en Dampwagn de Gr\u00f6ben hentlank."
            ],
            [
                "Sitt j\u00fcm inne Heid bi j\u00fcm Zeitung un Bok,",
                "Drinkt Thee mit de Frunsl\u00fcd, int Landschopshus Grog,",
                "Un r\u0119dt Politik un sp\u0119lt L'hombre un Whist:",
                "Ik lach na den Narrnkram, min Flint inne F\u00fcst!"
            ],
            [
                "Heff Knaken as Isen, en Magn as en P\u0119rd,",
                "B\u00fcn w\u0119li asn T\u0153t mit't Leid \u00fcnnern Steert;",
                "Sla'k mal utn Swengel, ik kam wul int Spor:",
                "Hurrah! d\u0153r den Krattbusch, d\u0153r Wischen un Moor!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "De Floth",
        "text": [
            [
                "De Ostsee is je'n Pohl:",
                "Awer de Floth, de is dull!",
                "Dat kregen wi to w\u0119ten.",
                "Wi keemn vun G\u00fcndsit,",
                "Scheetpr\u00fcgel mit,",
                "Nix verg\u0119ten,",
                "St\u0119weln bet an Liv",
                "W\u0119gen de Slick",
                "Achtern Dik,",
                "Hagelb\u00fctel stif,",
                "Pulwer 'n ganz Pund,",
                "Ok en Hund.",
                "Gut!",
                "Wi keemn un gungn rut",
                "Oppen Strand \u2013",
                "Kridenwitten Sand!",
                "Platt as en D\u0119l un riffelt,",
                "As weert vun en Fligersche kn\u00fcffelt,",
                "Un w\u00fclpt un rillt mit en Hark",
                "Vun W\u00f6rden bet de M\u00f6ldorper Kark.",
                "Jung! Wat en Platz to daben:",
                "Keen Steen ann Grund,",
                "Vun Muscheln allns bunt,",
                "Un de blaue H\u0119ben der baben, \u2013",
                "Un wo he sik streckt",
                "Un as en St\u00fclper de Eer bedeckt,",
                "Wo de Welt is tonagelt mit Br\u0119d,",
                "As in Ditmarschen geit de R\u0119d:",
                "Dar s\u00fchst du en blanken Gl\u0119m,",
                "En s\u00fclwern Str\u0119m,",
                "Man blot as en Schimmer un Lich:",
                "Dat is dat Haf!",
                "Dat treckt der heraf,",
                "Dat st\u00f6rrt der herop",
                "In vullen Gallopp",
                "Un jagt di en Hasen to nich!"
            ],
            [
                "Wi gung' der so spazeern",
                "Un dammeln wat umh\u0119r,",
                "Un keken inne Feern",
                "Un snacken \u0153wert Meer."
            ],
            [
                "Un kunn' dat gar ni l\u00f6wen:",
                "Wo nu keen Drippen weer,",
                "Dat dar vunnacht de M\u00f6wen",
                "Schregen un fischen int Meer."
            ],
            [
                "De Prielen dr\u00f6g un apen \u2013",
                "Dar stunn en Schipp opt Sand,",
                "De Schipper leeg to slapen,",
                "Wi kunn' der gan",
                "Bet an den Kahn",
                "Un recken em de Hand."
            ],
            [
                "Wi schoten na en D\u00fcker,",
                "Wi grepen na en Mew,",
                "Wul ok en R\u0119genpiper",
                "Un wat der sunsten gev."
            ],
            [
                "Wi keken der un sammeln",
                "Uns Muscheln inne S\u00fcnn,",
                "Wi dachten nix un dammeln",
                "Man j\u00fcmmer v\u0153r uns hin. \u2013"
            ],
            [
                "S\u00fch an! wats dat v\u0153rn L\u0119ben?",
                "Wat hebbt de Vageln v\u0153r?",
                "De kamt an ganzen H\u0119ben",
                "As graue Wulken h\u0119r."
            ],
            [
                "Un s\u00fch! de Gl\u0119m ward heller!",
                "Dat ward wul Tid tor\u00fcgg!",
                "Wat D\u00f6wel? mi 's de Queller",
                "Je g\u00e4nzli ut Gesich!"
            ],
            [
                "Ik seh ni Sch\u00fcn noch H\u00fcsen:",
                "Wa? gung' wi dar ni rut?",
                "Wo is Diksand un B\u00fcsen?",
                "Jung! Jung! dat is ni gut!"
            ],
            [
                "S\u00fch an! dar kumt je lisen",
                "En Rill vun widen an!",
                "De passt den Weg to wisen,",
                "De gat wi sach v\u0153ran."
            ],
            [
                "Man to! nich stan un snacken!",
                "Mi d\u00fckt, dat kumt uns oppe Hacken!",
                "Man orri utlangt inne Schritt!",
                "S\u00fch an! de Wellen kamt al mit!",
                "Al links un rechts en lange Str\u0119k!",
                "De breedt sik ut, as weer't en D\u0119k.",
                "De eerste glitt",
                "Man Schritt v\u0153r Schritt,",
                "Doch treckt de glik de twete mit,",
                "De dr\u00fctte kumt, as wenn se sp\u0119len,",
                "As Arfen tr\u00fcnnelt langs de D\u0119len,",
                "Noch j\u00fcmmer een, un een, un mehr,",
                "Un noch een babn der\u0153wer her!",
                "Koppheister, lingelangs in Reegen,",
                "Un springn, un op un dal int Weegen,",
                "Un hild un v\u0153rwarts all to hopen",
                "As goll dat inne Wett to lopen!"
            ],
            [
                "De eerste liggt man fingerdick,",
                "De twete kumt in Ogenblick",
                "Un deckt \u0119r to un wischt \u0119r weg,",
                "Un wedder kumt en ganze Reeg,",
                "Un babn derop, un langs de Watten",
                "Rasch! inne Fahrt! as flog dern Schatten."
            ],
            [
                "Man to! nu goll dat, nich to n\u0153len,",
                "Wie f\u00f6hln dat langs de St\u0119weln sch\u0153len.",
                "Wi lepen langs den natten Sand",
                "In Drav, de B\u00fcssen inne Hand,",
                "Man j\u00fcmmer langs de flacksten Stellen!",
                "Man j\u00fcmmer v\u0153rw\u00e4rts as de Wellen!"
            ],
            [
                "De eersten weern al lang ut Sicht,",
                "Noch j\u00fcmmer nie dicht an dicht,",
                "Wi lepen as de Schum un Blasen,",
                "Wi lepen as v\u0153rn Hund de Hasen,",
                "Un mit de Mewen, de der schregen,",
                "Un mit de Waggen, de der stegen \u2013",
                "Bet \u0153wern Fot, \u2013 bet anne Kneen,",
                "Un nix as Water mehr to sehn!",
                "Un Grau un Gr\u00f6n un Dak un Damp,",
                "As seegst du \u0153wern Wetenkamp,",
                "Un j\u00fcmmer h\u00f6ger \u2013 Wagg an Wagg,",
                "As T\u00fcnns int Tr\u00fcnneln, Slagg an Slagg,",
                "Un St\u00f6t un Pallschen gegen R\u00fcgg",
                "Un Schum un Solt bet int Gesich:",
                "Dat is v\u0153rbi! dat is de Floth!",
                "Dar 's nix to h\u0153pen, as de Dod!"
            ],
            [
                "Dat Water sp\u0119l uns um den Mund,",
                "Wi stelln de Flinten in den Grund,",
                "Un gung en Wagg uns \u0153wern Kopp,",
                "So heeln wi uns op T\u00f6ntjen op,",
                "Un segen jedesmal umh\u0119r,",
                "Ob noch de Anner l\u0119bndi weer."
            ],
            [
                "Mein Gott! mein Gott! un noch ni dot?",
                "Int Haar de Schum: wo blev de Hot?",
                "Un snappt na Wind, un streckt de Hann':",
                "Ton B\u0119dn? Dar kumt de letzte an!",
                "In Angsten? Ringst du mit den Dod,",
                "Wat gift denn noch v\u0153rn gr\u00f6tre Noth?",
                "De Ogen to, as schullst du flapen \u2013",
                "Un deist se dochen wedder apen."
            ],
            [
                "Mein Gott, mein Gott! wa lang, wa lang?",
                "Dar is de letzte oppen Gang! \u2013",
                "Denken? \u2013 du snappst man na den Wind,",
                "Un st\u00fcttst di wedder op din Flint,",
                "Un hollst di op den h\u00f6chsten Placken,",
                "Un h\u0119vst di lank op T\u00f6n un Hacken.",
                "Ja woll! Ok denkst du en Gesich \u2013",
                "Vader sin? Moder \u0119r vellich?",
                "O wenn se wusten! \u2013 hol di op!",
                "De geit di wedder \u0153wern Kopp! \u2013 \u2013"
            ],
            [
                "Do sehn wi dat de h\u00f6chste Wog",
                "Uns nich mehr \u0153wern K\u00f6ppen slog,",
                "De neegste ok ni \u2013 schull vellich ...?",
                "De spei man'n b\u0119ten int Gesich!"
            ],
            [
                "Wie harrn wul inn Kalenner funn',",
                "De hartste Floth de dur keen Stunn;",
                "Doch wuss man nich, wa lang 't al wahr,",
                "En Ognblick oder'n ganzes Jahr."
            ],
            [
                "Doch richti! langsam keem de Ebb,",
                "Wi stunn' babnt Water mit de K\u00f6pp,",
                "Wi sehn uns an \u2013 wi sproken nich \u2013",
                "De Een de Anner int Gesich",
                "In Angst, de Hoffnung optowaken",
                "Unt Starben noch mal d\u0153rtomaken."
            ],
            [
                "Doch richti! ja! se sackt! de Floth!",
                "Herr, du errettest aus aller Noth!"
            ],
            [
                "In B\u00fcsum lepen, as wi keem',",
                "De Junges weg d\u0153r Slick un Lehm,",
                "Wi weern ok, as wi uns betrachten,",
                "En Paar ton Weenn un ton Belachen.",
                "Doch harrn wi lehrt, vun Floth un Welln",
                "Is dat am besten in Dr\u00f6gen vertelln. \u2013"
            ],
            [
                "\u2013 \u00bbAwer de Hund! wo blev de Hund?\u00ab",
                "De Hund? \u2013 \u2013 de verdrunk."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Peter Kunrad",
        "text": [
            [
                "De Summerabend lockt Herr Paster rut.",
                "He stoppt en Kalkpip, treckt de Nachtm\u00fctz deper",
                "Un slarrt v\u0153r D\u0153r un sett sik \u00fcnnern Linnbom.",
                "De Schatten reckt al lank bet anne Kark.",
                "De Moorl\u00fcd gat, \u0119r K\u00f6rv un Kruken leddig,",
                "Mit blanke Sch\u00fcffeln op de breden Schullern",
                "In m\u00f6den Schritt un krumme Kneen to Hus.",
                "Ok klappert al de Ammers um de Eck:",
                "Dat M\u00e4den kumt mit blote F\u00f6t vunt Melken;",
                "De Backen gl\u00f6ht \u0119r vun de sware Drach;",
                "Se b\u00f6gt de T\u00f6n v\u0153rsichtig \u0153wern Dr\u00fcssel,",
                "Un lisen glitt se sitwarts inne D\u0153r. \u2013"
            ],
            [
                "Un binnen h\u00f6rt man hell en frische Stimm,",
                "Se lacht un snackt, dat Seel in Ammer kl\u0153tert,",
                "Denn trillert sacht en Leed de D\u0119l hentlank,",
                "Un wedder kumt en lisen Schritt v\u0153r D\u0153r.",
                "S\u00fch hin! Weer dat en Ros', dit is en Lilg,",
                "So fin un witt un doch in vuller Bl\u00f6t,",
                "Man meen, man seeg en Drom mit waken Ogen,",
                "Un dacht, se war verflegen un verswinn'.",
                "Doch swinnt se nich; se trippelt na de Bank",
                "Un fat de ol Herr Pastor um den Hals",
                "Un fichelt em un kloppt em oppe Backen.",
                "Dat mak sik j\u00fcst as Winteris un V\u0153rjahr:",
                "De Ole mit de depen d\u00fcstern Runzeln,",
                "Un Lotte mit de witten glatten Hann'.",
                "He dau ok richti op vun all dat Kluckern,",
                "Dat helle Water stunn em inne Ogn."
            ],
            [
                "Wi g\u00fcnn' dat uns wul lewer as de Ol \u2013",
                "Min L\u0119ser un ik s\u00fclbn \u2013 doch harr se Rech,",
                "He weer en Seel so gut, \u0119r lewe Vader.",
                "De Ole r\u00fcck en b\u0119ten anne Sit,",
                "Doch Lotte leep noch wedder rin int Hus,",
                "Se broch en Sett mit junge Zuckerarfen,",
                "Un seet un pal se ut mit flinke Fingern."
            ],
            [
                "Do keem de Strat toh\u00f6ch bi'n Waterb\u0119k,",
                "Wo witt as Snee de Heck vun Fleder bl\u00f6h,",
                "De ole Vullmach rop in blanke T\u00fcffeln,",
                "De Kopp binah noch witter as de Bl\u00f6m,",
                "De R\u00fcgg so krumm as weer he'n Ellhornstubben.",
                "He much dat ok wul bi sik s\u00fclbn bedenken,",
                "He st\u00fctt sik op sin Stock un rich sik op,",
                "Keek na de Bl\u00f6m un sch\u00fctt de grauen Lucken.",
                "Denn krop he allnagrad de Strat toh\u00f6ch:",
                "Herr Paster gung em w\u00fccke Schritt entgegen,",
                "Gev em de Hand un trock em na de Bank: \u2013",
                "Dar seet he, twischen Lotte un Herr Paster."
            ],
            [
                "Eerst weer he wat verpust un s\u00fcnder Athem,",
                "Doch keem he na un na to Stimm un Wort,",
                "Un snack so munter, weer so frisch un risch,",
                "As stunn he Achtein neger as de Tachndig."
            ],
            [
                "He meen, he bl\u00f6h nu as de Flederbom,",
                "Un neegstens war he r\u00f6thlig as en Appel,",
                "Un wenn l\u00fctt Jumfer so lang t\u00f6ben w\u00fcll,",
                "So war he noch sin Danzschoh wedder s\u00f6ken;",
                "He weer man blot ni s\u0119ker v\u0153r den Docter,",
                "De j\u00fcstement em j\u00fcmmer inne Queer leep,",
                "Un nu al wedder na den Paster st\u00fcr,",
                "As wull he Een vun unse Dree to Bett bringn \u2013",
                "He much wul w\u0119ten, wer dat w\u0119sen schull, \u2013",
                "Un darbi lach de Griskopp as en Spitzbov,",
                "Dat he v\u0153r Hosten sticken schull, un roder",
                "As Lotte war un as en Bunkerappel."
            ],
            [
                "De Docter st\u00fcr ok richti na se to.",
                "He gr\u00f6t de Dree un w\u00fcnsch en guden Abend,",
                "Un as Herr Paster s\u00e4, he much sik setten,",
                "So trock he sik en l\u00fcttje Bank torech",
                "Un sett sik grade \u0153wer vun de Annern.",
                "Herr Vullmach harr de Luch noch nich int Spor;",
                "He heel de Kneen un host un keek na Lotte,",
                "De weer noch roth un drau em mitten Finger."
            ],
            [
                "De Docter d\u0119d, as wuss he narbens vun;",
                "He frag Herr Vullmach, ob de Bost noch gut weer",
                "Un wa dat sunsten stunn mit de Gesundheit."
            ],
            [
                "Herr Docter, seggt de Ol un richt sik h\u00f6ger,",
                "De Been w\u00fcllt man ni j\u00fcmmer as de Kopp,",
                "Doch is dat Hart noch sund as Fisch int Water;",
                "Un \u0153werhaupt, dat mutt ik rein ut seggn:",
                "De Docters s\u00fcnd mi as en Dorn int Og,",
                "Ik l\u00f6v, de hebbt de Krankheit in \u0119r Kruken.",
                "Denn \u2013 nix v\u0153r ungut \u2013 n\u0119hm ik Em man s\u00fclbn,",
                "He is eerst w\u00fccke W\u0119ken hier int Kaspel,",
                "Nu kumt aln Koppel Krankheit achterna.",
                "Wat wussen wi vun Gripp un galstrisch Fewer,",
                "Vun Reimertissen un de annern Dinger!",
                "Harrn wi mal Sn\u0153v, so neemn wi wat to sweten,",
                "Dat Lifweh eet man weg, v\u0153r Koppweh sleep man,",
                "Un gegen Anwass h\u00f6lp en isen Spaden \u2013",
                "Wa is dat nu mit David achtern Dik?"
            ],
            [
                "De Docter seeg verl\u0119gen na sin F\u00f6t,",
                "As wull he ut de Eer en Antwort s\u00f6ken.",
                "Doch Lotte keem em mitte Mund tov\u0153r:",
                "Hett Obbe noch ni h\u00f6rt \u2013 vergangen Nach?",
                "Se halen Vatter g\u00fcstern noch in D\u00fcstern."
            ],
            [
                "\u00bbDe is bi Gott den Herrn\u00ab, seggt do de Paster.",
                "Dat ol Gesich, dat eerst so fr\u00fcndli lach,",
                "War do mit eenmal runzelig un d\u00fcster,",
                "Un truri s\u00e4 he sachen: He is dot!",
                "Dat weer de letzte vun min Scholkamraden.",
                "Nu kumt wul ok an mi nagrad de Reeg.",
                "Wa menni Spa\u00df hebbt wi tosam verl\u0119vt!",
                "He weer je'n Stukel mit en swacke Bost,",
                "Doch vull vun Kn\u0119p un luter dulle Faxen.",
                "Wi meenn, he harr man kum dat L\u0119benslich,",
                "Un dachen oft, he war int Lachen sticken;",
                "Doch hett dat noch binah am l\u00e4ngsten brennt \u2013",
                "Un ik b\u00fcn nu de Stummel opt Profitjen,",
                "De neegste Windstot weiht mi ok wul ut."
            ],
            [
                "Dat weer en egen Mann, seggt do de Docter \u2013",
                "As dur em, dat de Ol so truri toseet,",
                "Un s\u00f6ch he em inn anner Spor to bringn \u2013",
                "Wat harr he all in Kopp un inne Fingern,",
                "Un Allens stunn em drulli eernsthaft an."
            ],
            [
                "He full mi glik int Og noch oppen Wagen,",
                "As ik ut Kiel vun G\u00fcndsit r\u0153wer keem.",
                "Se harrn hier j\u00fcs en lusti Schibenscheten",
                "Un trocken mit en Trummel langs de Strat:",
                "Do str\u0119v de l\u00fcttje David krumm v\u0153rop,",
                "De Bost behungn mit K\u0119den un en Schild",
                "So grot un breet, dat em binah versteek;",
                "Man \u0119ben glup de Kopp der\u0153wer hin,",
                "So listi as en Muskopp ut en Kees."
            ],
            [
                "Un achter em de grote dumme Smid,",
                "As Garden seggt: de grote Risenbiter \u2013",
                "Ik meen, ik seeg dat ole Testament",
                "Un Goliath un David hier in Fr\u00fcndschop.",
                "Un as de L\u00fctt mi majest\u00e4tisch gr\u00f6t,",
                "Un Goliath de Fahn herummer swunk, \u2013",
                "He harr mi meist vun Wagen raffer rakt, \u2013",
                "Do meen ik fast, ol B\u00fcsum steeg ut Haff",
                "Un Waghals trock herum mit all sin Kalwer."
            ],
            [
                "Herr Paster grin un krau sik mitte Pip:",
                "Ja, dat is wahr, he weer en rechten Kobold!",
                "Nix weer der los, ol David weer der mank,",
                "Bi Nacht un Dag, in Guden un in Slechten;",
                "Un sp\u0119l man Lischen Allerlei mal rug,",
                "So stunn he glik, as wenn he't raken harr,",
                "Mit beide Hann' hoch inne Jackentaschen",
                "\u2013 Ol Garden s\u00e4: de grise Hangelputt \u2013",
                "Un h\u00f6r and\u00e4chti to, as inne Kark.",
                "Des Morgens, wenn de Dag man \u0119ben grau,",
                "So fech he al to Warkst\u0119d na den Discher.",
                "De Fingern hungn binah bet anne Eer,",
                "Un reck he denn de langen Arms herut,",
                "Un weih darmit, as sin Gewohnheit weer,",
                "So leet he as en Buckm\u0153l mit een Fl\u0153gel:",
                "De Thierarzt n\u00f6m em j\u00fcmmer Telegraph."
            ],
            [
                "O n\u0119! seggt Lotte, Vatter, weest du noch \u2013",
                "Un darbi lach se hartli, dat dat schall \u2013",
                "Am dullsten weer dat bi de Cholera.",
                "Do h\u00fcr he sik inn Thorn de Klockenstuv",
                "Un leet sik inne Heid en Antog maken,",
                "J\u00fcs as dat Bild, wat du vun Hamborg kreegst,",
                "De Hot un B\u00fcx un Hannschen, allns vun Ledder.",
                "De Jungens repen: David in Han\u00dfupp!",
                "V\u0153r Mund un Ogen weern der runne L\u00f6cker,",
                "En mischen F\u00fcrstav harr he inne Hand,",
                "En lange Pip \u2013 so steeg he hin to Kark.",
                "Ol Garden stunn hier j\u00fcstement v\u0153r D\u0153r,",
                "De sett \u0119r Bandputt mit de Melk na Eer,",
                "Un h\u0119v de Kr\u00fccken \u0153wern Kopp to h\u00f6ch",
                "Un seggt: de leddern Jung stiggt rop nan Himmel!",
                "Wa hebbt wi lacht! Ik harr je gr\u00e4sslich Angst,",
                "Doch do vergeet ik Cholera un Allens.",
                "De Docter lach, un ok de Paster smuster,",
                "De Vullmach smuster blid un smerri mit.",
                "Na! na! Gott heff em s\u0119li, seggt he denn,",
                "D\u0153rdr\u0119ben weer he, doch sin Dag' ni slech,",
                "Un steek he ok vull gottsverg\u0119ten Kn\u0119p.",
                "In j\u00fcngern Jahren weer he redi dwattsch!",
                "Ik weet noch, mal ins wull he J\u00e4ger sp\u0119ln,",
                "Doch leep he swar un riden kunn he gar ni,",
                "So mak he sik inn Dik en H\u00fctt ut Reth.",
                "Dar harr he nu en Reeg vun Flintenl\u00f6p",
                "Ut ole Knappers vun den B\u00fcssensmid,",
                "Ik l\u00f6v, he s\u00e4, dat weer en Batterie,",
                "Un darmit schull dat op de Aanten los.",
                "Op eenmal Abends inne Schummerntid,",
                "Perdauz! dar h\u00f6rt wi'n Knappern un en Knalln,",
                "Un Alle lopt wi ruter na de M\u0153l:",
                "Dar drift de H\u00fctt in St\u00fccken rum opt Water,",
                "Un ut de R\u00fcschen qu\u00e4kt en l\u00fcttje Stimm,",
                "Binah as V\u0153rjahrstid en Hasselpock;",
                "Denn pallscht der wat d\u0153r Slick un Slamm hend\u0153r",
                "Un darmit kruppt en Dings to't Water rut.",
                "De Dierns schreegn: Herrje! dats Otter B\u00fcngel!",
                "Doch David weer dat, natter as en Katt,",
                "Un swatter as en Sch\u00f6steenf\u0119gerjung.",
                "Un mit dat Jagen harr dat ganz en Enn'."
            ],
            [
                "Doch nu verfull he hitzig op de B\u00f6ker,",
                "Un seet bet \u0153wer N\u00e4s un Ohrn derin,",
                "Noch deper, l\u00f6v ik, as in M\u0153lendik.",
                "He s\u00f6ch na ole Steen un Dinger rum,",
                "Un sammel sik en T\u00fcnnssack vull vun R\u00fcmpels."
            ],
            [
                "Wi harrn to Hus en ol verrusten Sl\u0153tel,",
                "Den gev ik mal an Kr\u00fcschau Timm sin Hans,",
                "De broch em denn des Abends hin na David",
                "Un s\u00e4, he harr em dicht bi Tielen funn',",
                "Dar weer he ut en depen Graben kleit.",
                "Wat gev't en L\u0119bend! David muss je los,",
                "Un s\u00f6ch bi Tielen veertein Dag' dat Sl\u00f6tt,",
                "Un schrev na Kiel un Gott weet wo noch hin:",
                "He harr de Sl\u0153tel vun de Tielenborg,",
                "Un neegstens war he ok dat Sl\u00f6tt entdecken."
            ],
            [
                "De Tiden ward nu anners, segg de Ol,",
                "Ik weet ni, wat ik seggn schall to de Welt,",
                "Gelehrter ward se, awer ok so stumm,",
                "So old un so vern\u00fcnfti un so lerri \u2013",
                "Am Ende hett ol Garden doch noch Recht,",
                "Se seggt: de Minschen makt nu Allens \u0119ben,",
                "Se f\u00f6hrt de Bargen af, de L\u00f6cker to,",
                "Un s\u00fcnd se mal mit all de Arbeit klar,",
                "So st\u00f6tt uns Herrgott Allens \u0153wern Hupen."
            ],
            [
                "N\u0119! n\u0119! do weer dat fr\u00f6her 'n anner Tid,",
                "Do sungn doch nich int V\u0153rjahr al de Grillen,",
                "Un de Verstand de keem eerst mit de Jahrn,",
                "As Peter Bur noch l\u0119v, de Dubenk\u00f6nig,",
                "Un bummeln Hans un Kr\u00fcschan Pipendeckel \u2013",
                "Bur Peter s\u00e4 ni anners as de H\u0153v,",
                "He fung em oft en smucken Pr\u00fcker weg \u2013",
                "Un grote Jab, de lewer H\u00f6hner greep.",
                "Wat weer't en Tid, wat weer dat do v\u0153rn L\u0119ben!",
                "Grot Jab wahn bi den Pohl int l\u00fcttje Hus,",
                "Dar wussen domals grote Eschen rum",
                "Un um den Kruthof harr he'n hogen Wall.",
                "De Jakob s\u00e4, dat weer sin feste Burg.",
                "He weer Een vun de graben \u00c6werelfschen",
                "Un harr en heel verdreihte, dwattsche Sprak,",
                "Snack j\u00fcmmer vun sin \u00bbW\u00f6rteln\u00ab un \u00bbArt\u00fcffeln\u00ab.",
                "Dar seeten wi in Summer oppe Grasbank,",
                "Un Peter Bur un Kr\u00fcschan streden sik;",
                "Grot Jab vertell uns D\u00fcnjens merrn dermank",
                "Un putz sin holten Sleev un Spillboml\u0119pels,",
                "Ik s\u00e4 mit\u00fcnner: Jakob L\u0119pelfr\u0119ter,",
                "Denn war he splitterhagelrasend dull",
                "Un schull \u2013 em kunn de D\u00f6wel nich verstan."
            ],
            [
                "De junge Welt is g\u00e4nzli anners warn,",
                "De l\u0119s't Avisen, sp\u0119lt int Weertshus Karten,",
                "Dar is keen rechte Lust, de hebbt keen L\u0119ben,",
                "De s\u00fcnd al v\u0153r de Jahren old un kold."
            ],
            [
                "Herr Vullmacht hett nich Unrech, seggt de Docter,",
                "Mi d\u00fcnkt dat ok, de Welt ward j\u00fcmmer koler;",
                "En \u00e4chten Bruskopp s\u00fcht man nu man selten,",
                "Un Allens ward vern\u00fcnftig, still un old."
            ],
            [
                "Herr Docter, seggt de Paster, nich to rasch!",
                "Se s\u00fcnd noch junk, Se kennt uns noch ni recht;",
                "Doch dach ik ehr, Se streden v\u0153r den Fortschritt,",
                "Dat is je Mod in disse kloke Tid."
            ],
            [
                "Ik l\u00f6v ok, dat dat v\u0153rwarts geit, Herr Paster,",
                "Seggt do de Docter 'n b\u0119ten roth umn Kopp:",
                "Doch stat wi grade in den \u00c6wergank,",
                "Dat Ole fallt un Niet is noch ni dar,",
                "Dat schint mi w\u00fcrkli gegen fr\u00f6her kahl,",
                "As Jeder noch v\u0153r sik l\u0119v frisch un fr\u00f6hlich."
            ],
            [
                "Do neem Herr Paster wedderum dat Wort:",
                "Min lewe Docter, seggt he, nich v\u0153r ungut,",
                "Wat man ni kennt, dat schull man ni verdammn.",
                "En jede Stand hett doch sin egen Welt,",
                "Un jede L\u0119benstid \u0119r egen Form,",
                "Un tritt man rut, un steit man buten v\u0153r,",
                "So meent man, binn' is Allens still un dot;",
                "Un doch is binn' dat L\u0119ben so as sunst,",
                "Un Allens hett sin Deel an Freid un Leid,",
                "Un lerrig geit keen Hart d\u0153r disse Welt.",
                "Herr Vullmacht s\u00fcht vundag' man 'n b\u0119ten d\u00fcster,",
                "Sunst war he \u0119bn so spr\u0119ken as ik s\u00fclm.",
                "De Bur hett ok sin egen l\u00fcttje Welt,",
                "Un wer se sehn will, de mutt Ogen hebbn,",
                "Un is se nich so lud as fr\u00f6herhin,",
                "So kik he um so deper, niper to,",
                "Un hett he denn en Hart v\u0153r se in Liv,",
                "So ward he finn', de Welt is noch so vull,",
                "So s\u0119lig un so heimisch un so bunt,",
                "As uns de besten Schriften man vertellt."
            ],
            [
                "Herr Vullmach seeg no'n b\u0119ten d\u00fcster ut,",
                "Doch nick he stumm sin Bifall to Herr Paster,",
                "Un fast in Iwer fahr Herr Paster fort:",
                "V\u0153r korten eerst passeer hier en Geschichte,",
                "De mutt ik Se, Herr Docter, doch vertelln,",
                "\u2013 Herr Vullmach kennt se \u0119bn so gut as ik \u2013",
                "Denn stimmt Se noch am Ende mit mi in:",
                "De Jugend hett noch nich to v\u0119l Verstand",
                "Un is, as wi wul seggn warn, to romantisch. \u2013"
            ],
            [
                "Hier weer min L\u0119ben noch keen Schauspiel w\u0119n.",
                "Do heet dat mal en Dag: Nu kumt Kemedie!",
                "In Dischers Pesel schull't Theater stan,",
                "Driadrium, as Garderut sik utdr\u00fcck.",
                "Dat weer en l\u00fcttje Bann' vun w\u00fccke Mann,",
                "De inne slechste Tid op D\u00f6rpen sp\u0119l.",
                "Des S\u00fcnndags str\u00f6m dat na de K\u0119gelbahn",
                "\u2013 Den Mandag weer de Anfang vunt Theater, \u2013",
                "Dat Junkvolk, wat man Been harr, weer to Gang,",
                "Um sacht en Glup vunt Wunnerthier to kriegen.",
                "De Peselfinstern weern mit S\u00e4ck behungn,",
                "De glasen D\u0153r sogar noch mit en Laken.",
                "Denn binnen bu'n se all de Wunner op,",
                "Dar gnasch un brasch dat, ballern Biel un Hamer",
                "Un Sag un H\u0153wel maken groten Larm.",
                "De Jungens luern sachen d\u0153r de Ritzen",
                "Un repen dann un wann: Nu kik! dar is Een!",
                "Dat K\u0119geln un dat Spill war rein verg\u0119ten,",
                "\u00bbRum alle N\u0119gn\u00ab \u2013 dat mak vundag' keen Indruck:",
                "De Ogen segen r\u00fcggwarts \u0153wer de Schullern.",
                "S\u00fch dar! dar keem en swarten Kruskopp rut,",
                "Hemdsmauen un op T\u00fcffeln, flink un fr\u00fcndli,",
                "Un snack un d\u0119, as h\u00f6r he merrn dermank:",
                "Un doch so hochd\u00fctsch, orndli breet un v\u0153rn\u0119hm,",
                "Recht \u0153wer de Bost, de T\u00fcffeln wit vuneen,",
                "Un snack vun Bahn un K\u0119geln as en Kenner.",
                "De Junges dr\u00e4ngn sik as en Klun herum",
                "Un alle starrn em pillik int Gesich.",
                "Doch stunn he man en l\u00fcttjet Ogenblick,",
                "Denn brus' he sik de Haar op mit de Hann'",
                "Un witsch hinin na D\u0153r un snapp se to \u2013",
                "Un alle Herrlichkeit weer achtert Laken.",
                "Dar seet vundag' en Bengel mank den Tropp,",
                "De sunst ni geern de Kegelbahn bes\u00f6ch.",
                "He stell sik, as de Kruskopp ruter keem,",
                "Wat anne Sit, un heel de groten Hann'",
                "Tor\u00fcgg, un dat Gesich nieschirig v\u0153rwarts.",
                "Dat Kinn weer em noch l\u00e4nger as gew\u00f6hnli,",
                "As he sik as en Hadbar Lankhals reck,",
                "De groten Backen babn de annern K\u00f6pp,",
                "Un Mund un Ogen apn as Spikerluken;",
                "Un as he wegwitsch, seet he oppe Bank",
                "Un s\u00e4 keen Wort, as he gew\u00f6hnli d\u0119.",
                "Sin Vader weer al lange Jahren dot,",
                "Sin Moder l\u0119v as W\u0119tfru op de Stell:",
                "Dar steit dat Hus, to S\u00fcden anne Br\u00fcgg.",
                "Se harrn \u0119r Brot un l\u0119vten still un enig,",
                "Denn arbeidn kunn un much he as en P\u0119rd,",
                "Un anners keem he selten ut de D\u0153r.",
                "De jungen Bengels harrn em oft tum Besten,",
                "He gung je ni to Danz un to Gelagg,",
                "De M\u00e4dens n\u00f6mn em darum s\u00fcndern Klas,",
                "F\u00fcrb\u00f6ter ok wul v\u0153r sin roden Haar.",
                "Doch s\u00e4n se dat ni geern, dat he dat h\u00f6r.",
                "Denn malins op en Kranzbeer bi den P\u00fcttjer",
                "Keem Juchen Grofsmid kr\u0153tig op em to",
                "(De Stankversit, as j\u00fcmmer dun un n\u0119ti)",
                "Un seggt to em: F\u00fcrb\u00f6ter, brennt de Kopp?",
                "Mit eenmal hett de Kunrad em bi'n Kripps",
                "Un smitt em \u0153wern Disch weg \u00fcnner de Bank,",
                "Un nimt sin Pip un seggt keen Wort un geit."
            ],
            [
                "Vundag' weer he de Eerste nich vunn Platz.",
                "He seet un h\u00f6r noch na den hinken Sadler,",
                "De vunt Theater un vun Wien vertell.",
                "De harr bet Ungern un de T\u00fcrken reis't",
                "Un keem na v\u0119le Jahren lahm to Hus.",
                "Sin Broder meen, de l\u00fcttje dicke Br\u00fcgger,",
                "De Wilden harrn sin Kn\u00f6p v\u0153r Gold ansehn",
                "Un mit en Biel sin linker Hacks\u0119hn afhaut.",
                "De sprok vun Wiener \u00bbBrader\u00ab un Theater,",
                "Vun Wilhelm Tell un all de grote Pracht",
                "Un vun de Kronlamp mit de dusend Lichten,",
                "Un Kunrad h\u00f6r em nip mit L\u00fcsten to."
            ],
            [
                "De Mandagabend gungt denn richti los.",
                "De groten Scholjungs harrn de Zettels schr\u0119ben",
                "Mit prente Bokstabn: Die geraubte Jungfrau.",
                "En keiten Burschen mit en Zuckerhot",
                "Verdeel se al an Morgen Hus bi Hus",
                "Un s\u00e4, dat St\u00fcck weer g\u00e4nzli wunnervull."
            ],
            [
                "Des Abends trock dat lank de grote Strat,",
                "De Dierns mit de blanken S\u00fcnndasm\u00fctzen,",
                "De Bengels all in Wix un mitte Pip.",
                "Dat drev hentlank, as wenn dat Jahrmark weer,",
                "Un Allens b\u00f6g bi'n Discher umme Eck.",
                "Ok Peter Kunrad arbei' langs de Steenbr\u00fcgg",
                "Un trock de groten Been un harr dat hild.",
                "As ik der keem, do weer he al an Platz.",
                "He stunn mit beide Armens oppen R\u00fcgg",
                "Un keek mit grote Ogen na den V\u0153rhang.",
                "De weer mit blaue Wulken dick bemalt",
                "Un inne Meert en witte Frunsperson,",
                "De rechter Arm toh\u00f6ch, as wenn se wink,",
                "De spitze Fot v\u0153rut, as wenn se flog,",
                "Un d\u0153r de Rocken blitzen \u0119r de Lichten;",
                "Dar weern wul hin un wedder L\u00f6cker in.",
                "Mit\u00fcnner swunk un weih se hin un h\u0119r,",
                "Denn gungn de Lichten ut, de L\u00f6cker to,",
                "Un d\u0153r de Schuller blenker denn en Og.",
                "Denn reep dat L\u00fcttvolk oppe letzte Platz:",
                "He kikt! he kikt! un alle Dierns lachen."
            ],
            [
                "Doch Kunrad stunn un ripp un r\u00f6hr sik nich.",
                "He h\u00f6r ni mal, wat blinne Peter sp\u0119l,",
                "Den Sehnsuchtswalzer un de sch\u00f6nsten Pulkas,",
                "Wa lisen alle F\u00f6t den Takt to slogen,",
                "So dat de ganze Opbu danzen d\u0119.",
                "Am Ende war der eenmal, tweemal klingelt,",
                "Un blinne Peter sp\u0119l dat Mantelleed,",
                "Denn noch eenmal: Thalia flog toh\u00f6ch,",
                "Un v\u0153r uns stunn de Welt un noch en D\u00f6rp."
            ],
            [
                "Wa weer dat sch\u00f6n! wa weer dat all nat\u00fcrlich!",
                "Un Hinnerk Kik sin Kasten nix dargegen,",
                "Sogar dat splinternie Poppenspill,",
                "Wat Wilhelm Reimers Heider P\u0119rmark wis',",
                "De Riesin, de int Haar en Ambult drog,",
                "De Declamor, de Bli- un F\u00fcerfr\u0119ter \u2013",
                "Dat weer darbi as Maanschin bi de S\u00fcnn',",
                "Koppschoster Hans bi K\u00f6nig Salomon!"
            ],
            [
                "De Kruskopp mak den wilden R\u00f6werhauptmann,",
                "Un r\u0119d vun Mord un Dodslag as en Spa\u00df,",
                "Un harr en Bart, un weer mit een Wort gr\u0119sig!",
                "De Bursche sp\u0119l en flinken Sniderjung.",
                "He seet un neih \u2013 de R\u00f6wer keem herin \u2013",
                "He seet un dr\u00f6m un war em gar ni wis.",
                "De R\u00f6wer st\u00f6tt den Disch um, wo he seet:",
                "Do glitsch he anne Eer un neih noch fort.",
                "Doch as de R\u00f6wer pral un he toh\u00f6ch keek \u2013",
                "Herrjemine! wat mak he v\u0153rn Gesicht!",
                "Un flog, as weer he'n Vagel, op dat Eckschapp.",
                "De Bengels lachen, dat de Pesel dr\u0153hn."
            ],
            [
                "De Hauptperson dat weer de Snidersdochter,",
                "En junge Diern vun f\u00f6fftein, s\u00fcsstein Jahr.",
                "Ik weet ni rech mehr, wa dat St\u00fcck tohophung,",
                "Genog, se keem nich glik bi'n eersten Optog.",
                "De Pesel weer noch lud un vull int Lachen,",
                "Do keem se \u2013 un mit eenmal war dat still,",
                "As flog der, wie man seggt, en Geist d\u0153rt Hus.",
                "Ik kann ni seggn, mi s\u00fclm war so to Moth.",
                "Ik seeg mi gau mal um, ob ik ni dr\u00f6m:",
                "Do stunn de arme Kunrad rein verblixt,",
                "De Hann' toh\u00f6ch un Mund un Ogen apen,",
                "As kunn he't ni begripen un ni faten."
            ],
            [
                "De L\u00fcttje weer ok recht en Unschuldsbild.",
                "De Ogen lachen bi de swarten Haar,",
                "Se sprok so schu un sch\u00fcchtern un so ehrbar,",
                "Se weer so flink, so bl\u00f6d un doch so n\u00fcdli,",
                "Se sp\u0119l de Rull, as weer se v\u0153r \u0119r makt:",
                "Gewiss, dat weer de wahre reine Unschuld."
            ],
            [
                "Ik schall ni seggn, wat Peter Kunrad dach.",
                "He stunn dat ganze St\u00fcck lank as verbistert,",
                "Un as de R\u00f6werhauptmann mit \u0119r wegdrog,",
                "Do glinstern em de Parlen v\u0153r den Kopp,",
                "He h\u0119v de Fot, as wull he achterna,",
                "Un ball de Fust \u2013 doch glik besunn he sik",
                "Un stell sik anne Wand hin as en Pahl."
            ],
            [
                "So stunn he noch as al dat St\u00fcck to Enn' weer",
                "Un alle L\u00fcd sik ut den Pesel maken.",
                "Op eenmal greep he endli na sin M\u00fctz,",
                "Un trock se inne Ogn un dr\u00e4ng sik rut",
                "Un slunter achtern Dik alleen to Hus. \u2013"
            ],
            [
                "De Sp\u0119lers bleben l\u00e4nger as se dachten,",
                "Se harrn en gut Gesch\u00e4ff un sch\u00f6ne Innahm.",
                "De Buern keemn vun alle D\u00f6rpen h\u0119r,",
                "Sogar de kloken Heiders lepen rut,",
                "Den Kruskopp un dat smucke Kind to sehn.",
                "Des S\u00fcnndags heel dat vull vun Wagn un P\u0119r;",
                "Dat D\u00f6rp weer ganz ver\u00e4nnert un verwandelt;",
                "De Waterb\u00f6rs' un alle flogen op",
                "Un Danzgelagg un Kranz- un Finsterbeer:",
                "Dar war vun nix mehr spraken as Theater."
            ],
            [
                "Ut Peter Kunrad warn wi gar ni klok.",
                "He kreeg en nien Rock, en nie M\u00fctz,",
                "Un v\u0153r de sm\u0119rten Schoh 'n Paar blanke St\u0119weln,",
                "Un blev doch still un arbeitsam as anners.",
                "Doch jeden Abend, wenn't Kemedie gev,",
                "So mak he sik al tidi oppe Been",
                "Un stell sik \u00fcnnern L\u00fcchter anne Wand",
                "\u2013 De Bursche n\u00f6mn em heemli Lichtenpahl \u2013",
                "Un weer dat ut, so gung he still to Hus."
            ],
            [
                "De Kruskopp mak sik bald int D\u00f6rp bekannt,",
                "Un alle s\u00e4n, he leet en netten Minschen,",
                "So orndli un bescheden un vern\u00fcnfti,",
                "Un gar ni as en Rummerdriwer h\u00f6r,",
                "Un as man en Kemedijanten dacht harr. \u2013",
                "He leep hier oft bi Niklas anne Br\u00fcgg,",
                "Wo Peter Kunrad Abnds gew\u00f6hnli seet.",
                "Ok anner Bengels kemmn der na un na,",
                "Un unse Kruskopp weer denn ant Vertelln,",
                "De Annern swegen still un h\u00f6rten to.",
                "Wer schull dat dacht hebbn? Kunrad war so drist",
                "Un frag em bald na dit un dat un Allens,",
                "As weer em nu de K\u0119kelreem eerst sn\u0119dn.",
                "Se s\u00e4n, he weer so dumm ni, as se meenn,",
                "Un wussen nich, wo he derbi kam weer,",
                "Denn in de Scholtid h\u00f6r he to de Slechsten.",
                "He frog sogar mal na'n Kemedienbok,",
                "Un as de Kruskopp s\u00e4, he schull man hinkam,",
                "So s\u00e4 he richti to, he wull dat halen.",
                "He gung ok w\u00fcrkli ropper na't Rundeel",
                "\u2013 Dar harrn se bi den Farwer \u0119r Quarteer \u2013",
                "Un keem eerst lat in d\u00fcstern Abend wedder.",
                "Ok blev dat ni bi eenmal un dat anner:",
                "He harr des Abends bald sin Stig darhin,",
                "Un mit de Kruskopp war he ganz vertrut. \u2013"
            ],
            [
                "Dat stille Water hett en depen Grund. \u2013",
                "De Tiden lopt, de Winter keem heran,",
                "Theater un Kemedie war wat Oles,",
                "Dat D\u00f6rp war still, de Buern blebn to Hus,",
                "De Sp\u0119lers packen in un trocken weg",
                "Un Allens gung sin oln bekannten Gank;",
                "Doch harrn se seggt, to Summer keemn se wedder."
            ],
            [
                "Uns Kunrad weer de ole s\u00fcndern Klas.",
                "He gung un dr\u00f6m un arbei' as gew\u00f6hnli.",
                "Sin Moder s\u00e4, he seet des Abnds un l\u0119s'",
                "Un kreeg des S\u00fcnnabnds B\u00f6ker ut de Heid,",
                "Ok wul en Breef, se wuss ni vun wokeen:",
                "De harr he j\u00fcmmer bi sik inne Tasch.",
                "De Bengels s\u00e4n, he wull studeren lehrn,",
                "De Olen meenn, he weer ni recht bi Trost,",
                "Dat war em gan as Hanssen vun S\u00fcntann",
                "Un as Klas Groth ut Holm, de R\u0119kenmeisters;",
                "De seten ok to l\u0119sen un to r\u0119ken,",
                "Un r\u0119ken sik vun Hus un Klus' heraf.",
                "Klas Groth weer mal bi't Haufahrn oppe Wisch,",
                "He stunn un fork, sin Fru weer babn un la':",
                "Op eenmal fallt em dat Exempel in,",
                "Wat de Professer ut Berlin em schickt harr.",
                "Do grippt he na sin Jack un na sin Hot,",
                "Un l\u00f6ppt to Hus un slutt sik in sin Kamer",
                "Un kumt in w\u00fccke Dag' ni wedder rut.",
                "Sin Fru sitt babn opt F\u00f6r un r\u00f6ppt un schriggt,",
                "He h\u00f6rt dat nich un s\u00fcht ni op noch um,",
                "Bet w\u00fccke vun de Nawers \u0119r to Hus h\u00f6lpt."
            ],
            [
                "Ik drop em mal des S\u00fcnndags na de Pr\u0119dig,",
                "Un frog em, wa dat gung un wat he mak.",
                "\u00bbGanz gut\u00ab, seggt he, \u00bbHerr Paster!\u00ab un ik frog em",
                "Na dit un dat, un wat he l\u0119sen de.",
                "Do mark ik wul, dat gung der bunt hend\u0153r.",
                "He klag mi, dat he gar to weni lehrt harr,",
                "Un dat man dat nich inne Schol bedach.",
                "Ik s\u00e4 em, wenn he Lust to l\u0119sen harr,",
                "So wull ik em wat g\u0119bn, wat he verstunn. \u2013",
                "Nu keem he denn ok bald un hal sik wat,",
                "Un snack vern\u00fcnfti, drist un fri un nett,",
                "Un wenn he't d\u0153r harr, b\u0119 he um wat Nies",
                "Un frog na dat, wat he ni rech verstunn."
            ],
            [
                "So gung de Winter hin, dat V\u0153rjahr keem,",
                "Un Peter muss bi't Pl\u00f6gen un bi't Seiden.",
                "Ik seeg em selten anners as in Kark,",
                "Doch gung he ok wul na de K\u0119gelbahn.",
                "Dat narrn un drilln weer awer ganz v\u0153rbi.",
                "De Dierns s\u00e4n, F\u00fcrb\u00f6ter weer keen Dutt,",
                "Wenn he man blot no'n b\u0119ten danzen lehr",
                "Un denn dat Dr\u00f6mn bi helligen Dagen naleet."
            ],
            [
                "In Summer weer de Kruskopp wedder dar.",
                "He klag, de Winter harr se banni mitnahm'.",
                "De nie Sammtrock vun vergangen Jahr",
                "Harr kahle St\u0119den un weer orri dr\u0153thi.",
                "De kralle Bursche mit den Zuckerhot",
                "Harr lange d\u00fcnne Been un korte B\u00fcxen."
            ],
            [
                "De Kruskopp s\u00f6ch de oln Bekannten op:",
                "Dat eerste Hus weer Peter Kunrad sin.",
                "De Swester un de Moder heeln sik binn',",
                "Ok keem der vunt Theater nix to sehn.",
                "Dat munkel, dat se all \u0119r T\u00fcg verkofft harrn",
                "Un ganz in Noth un deep in Armoth weern.",
                "Se s\u00e4n sogar, Peter Kunrad lehn se Geld",
                "Un broch se heemlich Brot un Botter hin.",
                "He seet der oft noch lat bet inne Nacht."
            ],
            [
                "Op eenmal l\u00f6ppt dat as en F\u00fcr d\u0153rt D\u00f6rp:",
                "\u00bbPeter Kunrad schall 'n Kemedijantin hebbn,",
                "De junge Diern vun d\u00f6rtein, veertein Jahr!\u00ab",
                "Hans K\u00fcster keem un broch mi warm de Nachricht.",
                "Ik s\u00e4, dat is en dumme Kl\u0153nerie!",
                "Kunrad is kl\u00f6ker as dat halwe D\u00f6rp,",
                "En Jeder schull sin egen Dr\u00fcssel f\u0119gen,",
                "Wi Annern harrn wat anneres to don."
            ],
            [
                "As ik noch schell, kumt Kunrad sin ol Moder",
                "Un weent un schriggt un klagt \u0119r grote Noth:",
                "Sin Vader war sik noch int Sark umkehren,",
                "Wenn Peter de Kemedijantendiern neem.",
                "Se harr em Allens seggt un weent un schr\u0119gen,",
                "Un harr em b\u0119dt vun Himmmel bet to Eer,",
                "Un Allens weer umsunst; ik much doch hinkam'",
                "Un em mal Schimp un Schann un Scham v\u0153rholn!"
            ],
            [
                "As ik der keem, so frag ik, ob dat wahr weer.",
                "Do seggt he: ja, he wull dat M\u00e4den hebbn,",
                "He much \u0119r lidn, de Diern weer gut un brav.",
                "Do fung sin Moder an: Min S\u0153n, min S\u0153n,",
                "Din Vader bl\u00f6tt dat Hart noch inne Eer!",
                "Bedenk din Moder un \u0119r grauen Haar,",
                "Un lat mi doch de Schanddiern buten Hus'!"
            ],
            [
                "He seggt \u0119r ruhi: Moder w\u0119s' Se still.",
                "Schall se ni rin, so ga ik s\u00fclm hinut."
            ],
            [
                "Ik wuss ni, wat ik seggn schull to den Minschen!",
                "He stunn so fast un s\u0119ker as en Bom;",
                "De leet sik vun Vermahnn un Weenn ni sch\u00fctteln,",
                "Dar muss Verstand un \u00c6werleggung to.",
                "Ik b\u0119 de Olsche, dat se uns alleen leet,",
                "Un neem em ruhig un vern\u00fcnfti v\u0153r."
            ],
            [
                "He s\u00e4, de L\u00fcd weern in de gr\u00f6tste Noth,",
                "Se harrn nix mehr to biten un to br\u0119ken",
                "Un all \u0119r T\u00fcg un Saken lang verkofft.",
                "De Kruskopp wull abslut na'n gr\u00f6tern Ort,",
                "De Annern wussen denn ni ut noch in;",
                "De Bursche schull en orndli Handwark lehren,",
                "De Moder kenn dat Sticken un dat Neiden",
                "Un kunn sik n\u00e4hrn, wenn he \u0119r 'n b\u0119ten h\u00f6lp,",
                "De Diern weer gut, he wull un muss \u0119r hebbn,",
                "He war sik umbringn, wenn he \u0119r ni kreeg!"
            ],
            [
                "Ik stell em Allens v\u0153r, wat m\u0153gli weer,",
                "Un s\u00e4, dat kunn un war sin Dag' ni gut gan,",
                "He leep mit waken Ogen rin int Ungl\u00fcck,",
                "Gut much se w\u0119n, se weer v\u0153r em ni passlich,",
                "Un dit un dat un wat ik Allens s\u00e4."
            ],
            [
                "\u00bbHerr Paster\u00ab, seggt he, \u00bbdas nu all to lat,",
                "Ik mag \u0119r lidn, ik kann ni ahn \u0119r l\u0119ben,",
                "Un wat ik toseggt heff, dat will ik holn.\u00ab"
            ],
            [
                "Nu seeg ik s\u00fclm, dat R\u0119den keem to lat,",
                "De Sak muss nu r\u0119n Lop hebbn as se leep,",
                "An Holn un St\u00fcern weer ni mehr to denken.",
                "Do s\u00e4 ik denn, se weer je noch so junk,",
                "He much sik dochen jo nich \u0153werilen,",
                "He schull sik Tid n\u0119hm un sik recht bedenken.",
                "\u00bbDat keem der nich op an, dat wull he don.",
                "Doch harr he dat bedacht un \u0153werleggt,",
                "Un anners\u00ab, seggt he, \u00bbwar't sin Dag' ni warrn.\u00ab"
            ],
            [
                "Wat gev dat nu v\u0153rn Sn\u0153tern un Vertelln!",
                "Dat weer dat ganze D\u00f6rp sin Ehr to neeg.",
                "De olen Wiwer heeln de K\u00f6pp tosam,",
                "Bi jede Sot un St\u0119gelsch stunn en Paar.",
                "Wa h\u0119keln se de arme Diern hend\u0153r!",
                "Nix blev der na, as luter Sch\u0119v un Schinn,",
                "Keen ehrli Drapen Blot un keen n\u00fctt Haar.",
                "De Dierns s\u00e4n, se weer en ol Post\u00fcr,",
                "Un ni mal smuck, man'n b\u0119ten opfigurt",
                "Mit Slant un Trant, un ni mal hele Str\u00fcmp! \u2013",
                "Un weern se nich v\u0153r Peter Kunrad bang w\u0119n,",
                "Se harrn \u0119r s\u0119ker ut\u0119kt mitten Finger."
            ],
            [
                "De gung sin Weg, as wenn em dat ni rak,",
                "Des Abends j\u00fcmmer ruhi na't Rundeel",
                "Un Jahrmarkt mit \u0119r dribens ut to Danz.",
                "Ik seeg em noch \u2013 wa seeg he gl\u00fccklich ut! \u2013",
                "Bi helligen Dagen lingelank de Strat,",
                "Un snack mit \u0119r un harr \u0119r bi de Hand,",
                "Un scham sik ni, as weert sin l\u00fcttje Swester;",
                "Un richti hoch un stolt! man kenn em kum,",
                "So lachen em de Backen un de Ogen."
            ],
            [
                "Dat M\u00e4den gr\u00f6t bescheden hin un h\u0119r;",
                "De Mannsl\u00fcd s\u00e4n, se weer doch w\u00fcrkli smuck:",
                "Wat harr se witte T\u00e4hn un rode Backen,",
                "Un weer se ok man l\u00fctt bi Peter Kunrad,",
                "Se weer doch sm\u0119tsch un as en Sw\u00f6lk to Fot."
            ],
            [
                "Se harr ok Abends as en Vagel danzt,",
                "Un weer so n\u00fcdlich un so ehrbar w\u0119n,",
                "Un so vergn\u00f6gt, un harr so hartli lacht, \u2013",
                "Sogar Anngreten M\u00f6llersch much \u0119r liden.",
                "Un bi den Farwer weer se as to Hus;",
                "Un as de Kruskopp un de Bursche wegtrock,",
                "Un as de Olsch sik inh\u00fcr inne Heid,",
                "Do l\u0119v se bi den Farwer as sin Dochder",
                "Un wusch un f\u0119g un schrubb un lehr dat Melken",
                "Un dreih sik keit in \u0119r Linnwullenrock.",
                "Sogar ol hinken Kunradsche besunn sik",
                "Un s\u00e4, wat w\u0119n schull, leet sik doch ni \u00e4nnern,",
                "Vellicht war't ok je b\u0119ter, as se dacht harr.",
                "Am Ende keem dat ganze D\u00f6rp to Ruh;",
                "Man w\u00fccke Ole sch\u00fctteln noch de Kopp."
            ],
            [
                "So keem toletzt de Hochtidsdag heran.",
                "Wer s\u0119li weer, dat weer uns Peter Kunrad;",
                "De groten Backen stunn' em vuller Thran.",
                "Dat ganze D\u00f6rp weer vull Gottlof un Freid.",
                "De B\u00fcssen knappen, Abends gev dat Danz,",
                "Un Allens h\u0153g sik an de smucke Brut,",
                "Un Allens gung as sunsten hier op D\u00f6rpen.",
                "Dat drop sik j\u00fcst den Dag na't Heider P\u0119rmark.",
                "Wi seten rund herum op de Grotd\u0119l,",
                "V\u0153r Boos un Afsit hungn der witte Lakens.",
                "De Schaffners gungn mit witte Platens rum. \u2013"
            ],
            [
                "Mit eenmal schallt en Orgel v\u0153r de D\u0153r.",
                "Dat durt ni lang, so sp\u0119lt en Vigelin,",
                "Denn kumt en Harf, Gesank un noch wat anners.",
                "Ik seet j\u00fcs grade \u0153wer vun dat Brutpaar.",
                "Mit een Mal ward se as de kalkte Wand,",
                "Un Kunrad ganz verh\u0119sb\u0119st un vert\u00fcnnelt.",
                "Ik meen, dar weer wat los un seeg mi um \u2013",
                "Dar stunn de ganze Sippschaf inne D\u0153r!",
                "De Orgeldreier mit dat halwe Been,",
                "De Gliederrenker mit sin beiden Kinner,",
                "De Taschensp\u0119ler in sin witte M\u00fctz,",
                "De F\u00fcerfr\u0119ter mit de S\u0119genbart,",
                "Wat achterto de g\u0119le Barentrecker,",
                "Sogar de grise Jung mitsams sin Ap,",
                "De hoch un klok em vun de Schullern keek.",
                "Se stelln sik sachten in en runne Reeg;",
                "De Stumme, de opt Markt mit Leder handelt,",
                "De Burn gew\u00f6hnlich anfat bi de Kn\u00f6p",
                "(He weer en bleken Mann mit lange Haar,",
                "De sch\u00fctt he j\u00fcmmer, wackel mit den Kopp",
                "Un heel de L\u00fcd sin l\u00fctten Packen hin;",
                "De Junges s\u00e4n: De stumme Harfensp\u0119ler),",
                "De tr\u0119d herut un heel en Art vun R\u0119d",
                "Vun D\u00e4nsch un Hochd\u00fctsch un vun anner Spraken,",
                "Un s\u00e4, se w\u00fcnschen Gl\u00fcck un allens Guds",
                "Un b\u0119den um en l\u00fcttjen warmen Drunk."
            ],
            [
                "De D\u00f6rpsl\u00fcd flogen all verblixt to h\u00f6ch,",
                "Un Kunrad weer verbistert un verbas't,",
                "Sin Brut war witt un roth v\u0153r Scham un Ungl\u00fcck,",
                "Un Moder Kunradsch slog de Hann' tosam."
            ],
            [
                "De Swigermoder fat sik noch am eersten;",
                "Se gung na Kunrad, pust em wat int Ohr,",
                "Denn na de Stumme, gev em frech de Hand",
                "Un stell sik mank de Annern hin un snack."
            ],
            [
                "Wat weer to don? Se kregen wat to l\u0119ben,",
                "Doch mit de Hochtid wull dat ni mehr flaschen.",
                "De Brut weer weg un Kunrad stur un stumm.",
                "Dat dur ni lang, so war de Sippschaf lud",
                "Un maken Larm un f\u00f6hrn dat grote Wort,",
                "Dat seeg 'n Kemedie liker as en Hochtid.",
                "De Stumme fung noch wedder 'n R\u0119den an,",
                "Verdreih de Ogn un sch\u00fctt de langen Haar;",
                "De Gliederrenker neem sin Kind tofaten",
                "Un hung dat as en Wr\u00fcndel umme Nack;",
                "De Barentrecker sung un dreih de Orgel;",
                "Den grisen Burschen leep sin Apkatt weg",
                "Un krabbel d\u0153r dat Laken na de Afsit;",
                "De Dierns schregen, Allens keem in Enn',",
                "Un Kunrad leep verdreetli hin un h\u0119r."
            ],
            [
                "Ik gung to Hus un seeg ni, wa dat bileep;",
                "Doch h\u00f6r ik annern Dags man vun Hans K\u00fcster,",
                "Dat weer toletzt noch j\u00fcmmer arger warn,",
                "Bet Kunrad se mit Sack un Pack herutjag.",
                "De Brut harr weent, de Swigermoder schulln:",
                "\u00bbDe L\u00fcd weern \u0119bn so gut as alle annern!\u00ab"
            ],
            [
                "De Olen s\u00e4n, dat weer je'n Schimp un Schann,",
                "Dat weer je'n rechte Orgeldreierzunft,",
                "Dar kunn je all sin Dag' nix Guds vun warrn,",
                "Dat weer je'n Himphamp as en Disen Heed,",
                "To Rad un Galgen weer dat je de Anfang!"
            ],
            [
                "Dat keem am Enn' doch Allens to sik s\u00fclm.",
                "Peter Kunrad l\u0119v un arbei' as gew\u00f6hnli;",
                "Doch keem sin Fru man selten ut de D\u0153r,",
                "De Hochtid harr \u0119r banni Schaden dan,",
                "\u00bbKemedijantsche\u00ab heet un blev se j\u00fcmmer.",
                "Se harrn am levsten nix mit \u0119r to don,",
                "Se s\u00e4n, se much ni spr\u0119ken un ni br\u0119ken,",
                "Weer orndli stolt un wuss ni wat se weer.",
                "Mit Moder Kunradsch kunn se sik ni stelln,",
                "Se munkeln gar, de Olsche harr \u0119r gn\u00fcbbelt,",
                "Un s\u00e4n, se seet den ganzen Dag to weenn.",
                "Kunrad war bald noch stiller as tov\u0153rn,",
                "Sin groten Schritt war j\u00fcmmer swarer gan,",
                "De Backen warn em kr\u0153kelich un infulln,",
                "Dat lange Kinn noch l\u00e4nger as gew\u00f6hnli,",
                "He weer toletz as Schatten anne Wand,",
                "De Rock hung oppe Arms as oppe St\u00f6cker."
            ],
            [
                "Do heet dat mal, de Kruskopp weer dar wedder,",
                "In Sammtrock, g\u00e4nzli as de feinste Herr,",
                "In grauen Hot un mit en golle Uhrk\u0119d,",
                "He weer vun Hamborg oder L\u00fcbeck kam,",
                "In D\u00fcstern \u2013 un mit eens na Kunrad gan;",
                "Dar harrn de halwe Nacht noch Lichten brennt.",
                "De W\u00e4chter harr ok h\u00f6rt, wa se der snacken,",
                "Een g\u00e4nzli lud, un Een harr weent un snuckert.",
                "Sehn harr he nix, de Finstern weern behungn,",
                "Doch seeg he oft en Schatten, de der fecht",
                "Un snack, un denn weer Allens dot un still.",
                "So munkelt dat den annern Dag int D\u00f6rp."
            ],
            [
                "Den dr\u00fctten Morgen kam ik v\u0153r de D\u0153r,",
                "As min Gewohnheit is, noch orri tidi,",
                "Un hal mi ut de Pump en Glas vull Water:",
                "Do kumt der'n Wagen rop vun Peter Kunrad.",
                "Ik sta un pump \u2013 do kumt he j\u00fcs toh\u00f6ch.",
                "V\u0153rto sitt Peter Kunrad mit de Kruskopp",
                "Un merren in sin Fru un Swigermoder",
                "Mit Kisten un mit Kasten un mit Saken.",
                "De Kruskopp un de Moder gr\u00f6t mi frech,",
                "De Fru seet n\u00fcl mit beide Hann' v\u0153r Ogen",
                "Un Kunrad mit de Hot deep int Gesich.",
                "Wa seeg he gottsbedr\u00f6ft un slagen ut!",
                "He heel dat Leid, as fahr he sik na'n Richplatz.",
                "Ik meen, ik seeg de Dod mit Sw\u0119p un Pitsch.",
                "He s\u00e4 keen Wort un trock man kum de Hot.",
                "Ik wuss ni, wat ik seggn un denken schull,",
                "Un stunn noch lang un seeg se achterna,",
                "Bet mi de Fingern vun dat Water frorn."
            ],
            [
                "Ik gung des Morns na Moder Kunradsche,",
                "Un wull \u0119r fragen, wat se mak un d\u0119;",
                "Mi d\u00fcch, ik kunn dat ni mehr ruhig ansehn."
            ],
            [
                "De hink mi al entgegen bi de D\u0153r,",
                "Un wisch sik mit den Platen dat Gesich",
                "Un s\u00e4, as ik \u0119r frag: \u00bbDat Ungl\u00fcckskind!",
                "Och Gott, du lewe Gott, wa schull't wul gan!",
                "Se s\u00fcken hier je bi enanner hin!",
                "Min Peter halt dat St\u00fcck gewiss ni d\u0153r!",
                "De arme Diern! och Gott! se weer ni slech!",
                "Ik heff je \u00fcmmer seggt, dat kunn ni angan,",
                "Se warn dat noch bel\u0119ben un befinn'!",
                "De slechten Minschen! un de Klatscherie!",
                "De arme Diern, se kunn dat je ni utholn!",
                "De Olsche! n\u0119 \u2013 de is an Allens schuld!",
                "Ik heff keen Schuld! gewiss ni, Herr Pastor!\u00ab"
            ],
            [
                "Ik frag \u0119r, wat v\u0153rn Schuld un wat v\u0153r L\u00fcd,",
                "Un wat se meen \u2013 wo Peter Kunrad hin weer?",
                "\u00bbOch Gott, seggt se, de bringt sin Fru na Heid,",
                "De will je mit \u0119r Moder weg na Hamborg,",
                "\u2013 Ik weet ni, wat se opt Theater schall? \u2013",
                "De hett je so v\u0119l kl\u0153nt, bet se't entwei harr!",
                "De dr\u00fcckt min arme S\u0153n dat Hart noch af!\u00ab"
            ],
            [
                "Dat dacht ik ok. Doch hier weer Allns to lat,",
                "Hier weer wul nix to tr\u00f6sten un to h\u00f6lpen."
            ],
            [
                "Am Namiddag keem Peter Kunrad wedder,",
                "Ik seeg em noch, wa he inn Wagen hung,",
                "Ik wuss ni, ob he dot weer oder l\u0119bndi,",
                "He seeg erschreckli, gottsbarmharti ut!",
                "He gr\u00f6t mi ni un s\u00e4 keen starbens Wort,",
                "Un as ik hingung, tuck un muck he nich,",
                "Un weer, as wenn nix los weer, bi de Arbeit.",
                "He seeg mi fast un ruhig inne Ogen,",
                "\u2013 Ik wuss ni, wat ik seggn schull to den Minschen! \u2013",
                "Un weer so bleek, as keem he ut de Eer,",
                "Un as ik anfangn wull un wull em tr\u00f6sten,",
                "Do fat he mi ann Arm un segg: \u00bbHerr Paster,",
                "Se meent dat gut \u2013 doch nu is Allns to lat.\u00ab",
                "Wat schull ik don? Ik seeg, he harr wul recht,",
                "Un dach, de stille Arbeit much em tr\u00f6sten. \u2013"
            ],
            [
                "He ree ok ut to pl\u00f6gen as gew\u00f6hnli,",
                "Doch hung he oppe P\u0119r, as weer he dun,",
                "Un Abends keem he wedder, gung to Bett,",
                "Un leeg man w\u00fccke Dag', so weer he'n Lik,",
                "Un liggt un sl\u00f6ppt hier'n beten \u0153wer hin;",
                "Herr Docter hett den Likensteen wul sehn,",
                "Dar steit sin Nam, un \u00fcnner: Treue Liebe."
            ],
            [
                "Herr Paster wisch en Thran ut beide Ogen;",
                "De Docter segg: Mein Gott, wa is dat m\u0153glich!",
                "Ja, ja! segg do de Vullmach, ganz gewiss,",
                "De Kunrad weer min egen Broders\u0153n."
            ],
            [
                "De Docter seeg verl\u0119gen op na Lotte:",
                "De pal un harr de Ogen inne Sett.",
                "He keem toh\u00f6ch un mak en depen Diener",
                "Un h\u00f6lp de ol Herr Vullmach vunne Bank,",
                "Un s\u00e4 gunnacht, un fat em \u00fcnnern Arm,",
                "Un trock de Ole langs de Strat hendal."
            ],
            [
                "Herr Paster gung mit Lotte rin int Hus,",
                "Doch seeg he noch de Beiden na, un segg:",
                "\u00bbVon allen Erdenwundern ist das gr\u00f6\u00dfte",
                "Ein Menschenherz voll Liebe oder Schmerz.\u00ab"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Matten Has'",
        "text": [
            [
                "L\u00fctt Matten de Has'",
                "De mak sik en Spa\u00df,",
                "He weer bi't Studeern",
                "Dat Danzen to lehrn,",
                "Un danz ganz alleen",
                "Op de achtersten Been."
            ],
            [
                "Keem Reinke de Voss",
                "Un dach: das en Kost!",
                "Un seggt: L\u00fcttje Matten,",
                "So flink oppe Padden?",
                "Un danzst hier alleen",
                "Oppe achtersten Been?"
            ],
            [
                "Kumm, lat uns tosam!",
                "Ik kann as de Dam!",
                "De Krei de sp\u0119lt Fitel,",
                "Denn geit dat canditel,",
                "Denn geit dat mal sch\u00f6n",
                "Op de achtersten Been!"
            ],
            [
                "L\u00fctt Matten gev Pot.",
                "De Voss beet em dot",
                "Un sett sik in Schatten,",
                "Verspis' de l\u00fctt Matten:",
                "De Krei de kreeg een",
                "Vun de achtersten Been."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Aanten int Water",
        "text": [
            [
                "Aanten int Water,",
                "Wat v\u0153rn Gesnater!",
                "Aanten in Dik,",
                "Wat v\u0153rn Musik!"
            ],
            [
                "De Wart is wat heesch: Wat wat wat sch\u00fcll wi \u0119ten?",
                "Murt, inne Murt, inne Grund is dat fett!",
                "H\u00f6ja! de graue fangt lud an to r\u0119den:",
                "Quark un warm Water! un alle ropt mit."
            ],
            [
                "Aanten int Water,",
                "Wat v\u0153rn Gesnater!",
                "Aanten in Dik,",
                "Wat v\u0153rn Musik!"
            ],
            [
                "De R\u00fcnnsteen hentlank all int Tr\u00fcnneln un Snappeln!",
                "Barbeent un plattf\u00f6t, un j\u00fcmmer vergn\u00f6gt!",
                "Hier is de K\u0153kengu\u00df! Beersupp mit Appeln!",
                "Wackeli, gackeli \u2013 s\u00fch, wa se s\u00f6kt!"
            ],
            [
                "Aanten int Water,",
                "Wat v\u0153rn Gesnater!",
                "Aanten in Dik,",
                "Wat v\u0153rn Musik!"
            ],
            [
                "Nu oppen Wall! un nu ropt wi de G\u00fcnner!",
                "Nu kamt se an, un nu gift dat en Snack.",
                "Nu fleegt wi dal un nu dukt wi uns \u00fcnner!",
                "All dat warm Water l\u00f6ppt blank vunne Nack!"
            ],
            [
                "Aanten int Water,",
                "Wat v\u0153rn Gesnater!",
                "Aanten in Dik,",
                "Wat v\u0153rn Musik!"
            ],
            [
                "Wat wat wat w\u00fcllt wi? nu w\u00fcllt wi na'n Misten.",
                "H\u00f6r! se d\u00f6scht Weten! wi krupt d\u0153r de Rill!",
                "Kamt man! man sachden! op T\u00f6ntjen! mit Listen!",
                "N\u00fcckt mit den Kopp, un \u0119t gau, un swigt still!"
            ],
            [
                "Aanten int Water,",
                "Wat v\u0153rn Gesnater!",
                "Aanten int Stroh \u2013",
                "Wat v\u0153rn Halloh!"
            ],
            [
                "Dar kumt de K\u0153ksch! neiht man ut, brukt de Fl\u00fcnken!",
                "Hoch \u0153wern Tun, un koppheister na'n Dik!",
                "Swimm' as de Pocken, un flegen as L\u00fcnken,",
                "Klok as en Minsch \u2013 un so dick! un so dick!"
            ],
            [
                "Aanten int Water,",
                "Wat v\u0153rn Gesnater!",
                "Aanten in Dik,",
                "Wat v\u0153rn Musik!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Spatz",
        "text": [
            [
                "\u00bbL\u00fctt Ebbe, kumm ropper, hier babn na de F\u00f6st,",
                "Krup \u00fcnner, ja kik mal, hier bu't wi en Nest.",
                "Du sittst as Gardrutjen \u0119r Hahn \u00fcnnert Bett,",
                "As en Mus in en Heeddis', wa nett, o wa nett!\u00ab \u2013"
            ],
            [
                "Du Spitzbov, du Gaudeef, man weg, ga man weg!",
                "Weest noch vergangn Jahr? O wa slech, o wa slech!",
                "Wa seet ik un br\u00f6, harr ni Korn oder Kr\u00f6m,",
                "Un Spatz flog to D\u00f6rp, r\u00e4sonneer inne B\u00f6m."
            ],
            [
                "Du Spitzbov! du Gaudeef! \u2013 \u00bbL\u00fctt Ebbe, swig still,",
                "Vuntjahr ward't ganz anners: will mi b\u0119tern \u2013 ik will!",
                "Mi steken de Fettdun \u2013 kumm, kik mal wa sch\u00f6n!",
                "Vuntjahr ward dat anners, schast sehn, schast man sehn!"
            ],
            [
                "De Hadbar kumt bald, wahnt uns dicht \u0153wern Kopp,",
                "Bu't en Hus as en Korf, stellt sik baben derop,",
                "Op een Been, opt anner, de N\u0153s inne Fl\u00fcnk!",
                "Wa klappert he fr\u00fcndli: Gudn Morn, Nawer L\u00fcnk!"
            ],
            [
                "Un denn schint de S\u00fcnn hier lankt Dack rein so blank,",
                "Un denn treckt de Rok hier vunn Sch\u00f6steen hentlank,",
                "Un denn kumt Annstina mit Weten un Kaff:",
                "Tuck, tuck! \u2013 Kikriki! un wi beidn krigt wat af."
            ],
            [
                "Ok heff ik man sehn, hier de Koppel int Gras:",
                "Nawer Anton will Rogg sei'n, dat kumt uns to pass;",
                "Un denn hier de Bom v\u0153r uns Kinner to fleegn,",
                "Un wi merrn dermank, watn Vergn\u00f6gn, watn Vergn\u00f6gn!\u00ab"
            ],
            [
                "Du Spitzbov, lat sehn: dats dat Nest? dats dat Nest?",
                "Mak to, un hal Feddern un Dun, dats dat Best!",
                "Ol Anton sin Pudelm\u00fctz liggt g\u00fcnd achtern Tun:",
                "Pl\u00fcck af, mak man to, lats man bu'n, lats man bu'n!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Rumpelkamer",
        "text": [
            [
                "Du hest wul irgnd en Eck in Hus',",
                "Son Trummelsaal v\u0153r R\u00f6tt un Mus,",
                "En l\u00fctt Karb\u00fc\u00dfel \u00fcnnern Ok",
                "Bi'n Sch\u00f6steen an in Sott un Smok,",
                "Wo W\u0119werknecht un Spinnwipp reedt",
                "Un Dusendbeen sin Eier br\u00f6dt:",
                "De Dodenhamer kloppt in Balken,",
                "Flegengerippen hangt in Galgen.",
                "Dar ligt de Nagels s\u00fcnner K\u00f6pp",
                "Un Arm un Been vun Wihnachtsp\u00f6pp,",
                "Ol Sagen mit utr\u0119ten T\u00e4hn,",
                "Grotvaderst\u00f6hl mit braken Been, \u2013",
                "Genog son d\u00fcstern Rumpelkabn",
                "V\u0153r twei Geschirr un Isenkram,",
                "En Platz, wo Sommerlang keen Gras,",
                "As h\u00f6chstens St\u0119welschimmel wasst;",
                "De ward vun S\u00fcnn noch Maan ni hell,",
                "Ni Katt noch Hund bes\u00f6cht de Stell,",
                "As h\u00f6chstens mal de Murgesell.",
                "Dat is en Platz v\u0153r Jungs un M\u00f6mn,",
                "Dar sitt de ole Tid to dr\u00f6mn,",
                "De k\u00fcnnt de operkl\u00e4rten Herrn",
                "Gottlof! mi doch ni operkl\u00e4rn."
            ],
            [
                "Du fahrst des S\u00fcnnabnds hin to Mark,",
                "Inn Lannweg f\u00fchst du hell de Kark",
                "Un Wag' an Wagen v\u0153r di h\u0119r,",
                "Mit smucke L\u00fcd un sch\u00f6ne P\u0119r,",
                "De H\u00fcs' an beiden Siden hin,",
                "Babn \u0153wern Kopp de hogen Linn',",
                "Un nerrn en L\u0119ben antosehn,",
                "Du denkst, de Heid is wunnersch\u00f6n.",
                "Jawul! v\u0153rn Buern hintosm\u00f6ken",
                "Un Kundn un gude Fr\u00fcnn' bes\u00f6ken!"
            ],
            [
                "De Slachter kumt op halwen W\u0119gen,",
                "De Botterh\u0153ker kumt entgegen,",
                "De M\u00f6ller langt di rasch in Sack,",
                "Un Alle hebbt \u0119r Mund vull Snack,",
                "Geld as dat Heu, en Tung so lich,",
                "Un luter S\u00fcnnschin opt Gesich.",
                "V\u0153r D\u0153r un Infahrt steit de Knecht,",
                "In D\u00f6rnsch de Kaffekann torecht.",
                "De Pip un Kaffe smeckt di gut,",
                "Denn wannert wi tosam herut.",
                "So s\u00fcht de Heid in S\u00fcnnschin ut!"
            ],
            [
                "Breet v\u0153r de sch\u00f6ne \u00d6sterstrat \u2013",
                "T\u00f6f hier mal! ehr wi wider gat.",
                "Dat gift hier so v\u0119l Smucks un Nies,",
                "Man ward dat Markdags kum mal wis.",
                "Allee un J\u00fcmfernstig s\u00fcnd klar,",
                "En Steenbr\u00fcgg leggt se tokum Jahr,",
                "De Pohl ward utd\u00e4mmt un beplant",
                "Mit B\u00fcsch un B\u00f6m un allerhand,",
                "Un Abends brennt der langs den Stig",
                "An jede Pahl en glasern L\u00fcch.",
                "Ja, ja! so ward wi afpoleert,",
                "An alle Ecken operkl\u00e4rt. \u2013"
            ],
            [
                "S\u00fchst du dat Hus hier wat tor\u00fcgg?",
                "Ut Finster kikt en ol Gesich,",
                "Een l\u0153hnt op Kr\u00fccken ut de D\u0153r,",
                "Barfote Junges sp\u0119lt derv\u0153r,",
                "En Griskopp wascht sik bi de Pump,",
                "En Olsche sitt der still un stump:",
                "Dar kumt en R\u0119dner an un fecht,",
                "Keen Minsch versteit em, wat he seggt,",
                "He sparrt de nakten F\u00f6t vuneen,",
                "De B\u00fcxen s\u00fcnd em v\u0119ls to kleen,",
                "He r\u0119dt gewalti to de Annern,",
                "Denn fangt he m\u00e4chti an to wannern."
            ],
            [
                "Wat is dar los? Wats dat v\u0153rn Kram?",
                "Du \u2013 dats uns Heider Rumpelkabn!",
                "De ward vun S\u00fcnn noch Maan ni hell,",
                "Ni Katt noch Hund bes\u00f6cht de Stell,",
                "As h\u00f6chstens mal de Dischergesell;",
                "Dar sitt dat vull vun ole Knaken,",
                "Verstand toschann', dat Hart tobraken,",
                "Dar sitt en Welt so old un krus",
                "Un smoki, as dat ole Hus,",
                "Vull D\u00fcnjens, M\u00e4rken un Geschichten,",
                "Un H\u00f6hnergloben trotz de L\u00fcchten:",
                "Dat sp\u00f6kelt hier noch apenbar,",
                "As domals, do dat opbu't war. \u2013"
            ],
            [
                "Man f\u0119gt sin Hus vun nerrn bet babn:",
                "Wull sch\u0119rt sik um den Rumpelkabn?"
            ],
            [
                "In Jahren kumt dat mal vellicht,",
                "Dat man en St\u00fcck ton V\u0153rschin kriggt:",
                "En Kassen mit en oldmodsch Sl\u00f6tt,",
                "Wormfr\u0119ten Borrn un half verr\u00f6tt:",
                "Dar kikt en Blatt rut mit en Bild,",
                "Swinsleddern Inband, mal verg\u00fcldt,",
                "En Dos' ut Mischen mit en Kopp,",
                "Hollandsche Rimelsch stat darop:",
                "Mynheer mit Kalkpip oppe T\u00fcnn,",
                "En nakten Neger inne S\u00fcnn,",
                "En Schipp mit S\u0119geln wit int Meer,",
                "En Mann mitn Mistfork achterh\u0119r \u2013"
            ],
            [
                "Wat steit de Jung un dr\u00f6mt un fragt!",
                "Ol Nawer snackt ut ole Dag',",
                "Vun Amsterdam, de riken Staten,",
                "Pannkoken \u0119ten vun de Straten,",
                "B\u00f6t' anne H\u00fcs, un Klockenspill \u2013"
            ],
            [
                "De Ole kl\u0153nt, de Jung is still.",
                "\u00bbWidewidewit! dar klingt de Klocken,",
                "Widewidewit! dar danzt de Poppen\u00ab \u2013",
                "He h\u00f6rt dat singn, he h\u00f6rt dat brumm',",
                "Sin Hart fahrt op de See herum. \u2013 \u2013"
            ],
            [
                "Wat hett dat ol Gesich wul sehn!",
                "Nu sitt he op den Eckensteen,",
                "Sin Kopp is blank as Elfenbeen.",
                "So sitt he mit den Stock in Hand",
                "Un teekt Figuren in den Sand,",
                "De glasern Ogen wit umh\u00f6ch,",
                "As wenn he d\u0153r de Wulken seeg."
            ],
            [
                "Wa denkt he an? wa l\u0119vt he van?",
                "Wa hollt he't ut, de blinne Mann?"
            ],
            [
                "O Minschenseel! du Wunnerding!",
                "S\u00fch an! he h\u00f6rt de Klocken kling'",
                "\u00bbWidewidewit!\u00ab ut Nach un Smatten,",
                "\u00bbWidewidewit!\u00ab as Dak un Schatten,",
                "He horkt un lurt, he h\u00f6rt un s\u00fcht:",
                "Sin Hart l\u0119vt vun de ole Tid."
            ],
            [
                "Sin Nawers dot, sin Fr\u00fcnn verswunn',",
                "Bl\u00f6m wasst der, wo sin L\u0153hnstohl stunn.",
                "He harr en Grasbank um sin Eek,",
                "Sin Koppel harr en rode Heck;",
                "Nu stat der H\u00fcs' en ganze Reeg,",
                "De Eek is dal, de Heck is weg,",
                "De S\u00fcnn schint op en anner Welt:",
                "He s\u00fcht sin K\u00f6h int gr\u00f6ne Feld. \u2013"
            ],
            [
                "Baron vun Unruh! vull in Staat,",
                "Kumt nie ahn Hannschen op de Strat,",
                "De sch\u0119vsche Hot opt rechter Ohr,",
                "In linken Arm dat spansche Rohr,",
                "An jede Flicken putzt un b\u00f6rst,",
                "Hett j\u00fcmmer Hosten, j\u00fcmmer D\u00f6rst,",
                "Is gn\u00e4di gegen L\u00fctt un Grot,",
                "Hulds\u0119li v\u0153r en Botterbrot. \u2013"
            ],
            [
                "Klein Jule f\u00f6hrt de beste Dag,",
                "Se sitt un pl\u0153tert, un se lacht!",
                "Dof is se, hett keen T\u00e4hn in Mund,",
                "Doch rode Backen vull un rund.",
                "Se snackt to jede Kind un K\u00fcken,",
                "Wit inne Feern mit Wink un N\u00fccken,",
                "Un mit de B\u00f6m, un mit de Steen,",
                "Un Nachtens mit sik s\u00fclm alleen. \u2013"
            ],
            [
                "Ant Finster kumt vun Rut to Rut,",
                "As s\u00f6ch he sik de beste ut,",
                "En Kopp, un starrt der dot hend\u0153r,",
                "Un tritt tor\u00fcgg un kumt herv\u0153r:",
                "Dat Haar is gris, de Hut is grau,",
                "De Ogen ligt em holl un blau:",
                "So geit he j\u00fcmmer hin un h\u0119r,",
                "As wenn't en Parpentikel weer."
            ],
            [
                "Doch is de S\u00fcnn man \u00fcnnergan",
                "Un hier un dar de Lichten an,",
                "So kumt he ruter lis' und sacht,",
                "En Schattenbild vun Dod un Nacht,",
                "Op leddern Slarren, lank un d\u00fcnn,",
                "Un lurt na alle Ecken hin;",
                "Denn witscht he anne H\u00fcs' hentlank",
                "Un glupt in jeden d\u00fcstern Gank,",
                "Un makt um jeden Minsch en Bagen,",
                "As gung en Gaudeef ut opt Jagen."
            ],
            [
                "Keen Sorg! he halt sik wat to l\u0119sen,",
                "Tutenpapier un ol Avisen. \u2013"
            ],
            [
                "Schleif-Scheeren-schleif is s\u00fclm wat stuf,",
                "Sin Pudelkopp is as en Duv,",
                "Doch redt he gut, \u00bbsch\u00e4rft\u00ab v\u0153r Baron,",
                "Makt Pipend\u00f6pp, un H\u00f6d ut Spon,",
                "Sin Sw\u0119welsticken s\u00fcnd op chemisch,",
                "Garvt Mullwarpsh\u00fcd un R\u00f6tten semisch,",
                "Kann S\u0119ben binn' un Tassen nedn",
                "Un Proppens ut en Buttel tehn.",
                "An ole Theep\u00fctt fat he'n Nipp",
                "Un sett de Musfalln op de Wipp,",
                "He l\u00f6dt un sm\u0119dt, b\u00f6gt \u00d6sch un Haken,",
                "Kann mischen K\u0119den s\u00fclwern maken,",
                "Ol Weddergl\u0153s un Kaffem\u0153ln",
                "De bringt he as en Uhr tum Sp\u0119ln.",
                "Ok kann he Spitz un Pudel sch\u0119rn,",
                "Un junge Hunn' de Anstand lehrn:",
                "Am besten is he doch inn Snack,",
                "Un Meister in de Kautoback. \u2013"
            ],
            [
                "Nu h\u00f6r! wat makt dat Minsch en Qualm!",
                "Dats S\u0119weringsch \u0119rn Morgensalm.",
                "Ok markt man hier aln Dunst un Ton",
                "Nan Immenkorf un Kaffebohn.",
                "Dat bradt un br\u00f6dt un swarmt ok wul,",
                "Doch s\u00fcnd de Nesten j\u00fcmmer vull;",
                "De Welt mag buten gr\u00f6n' un bl\u00f6mn:",
                "Hier sitt en egen Welt to dr\u00f6mn. \u2013"
            ],
            [
                "Persepter Jaaps mit de lange N\u00e4s",
                "B\u00f6rst morgenfr\u00f6h sin blau Ponn\u00e4s',",
                "Un sm\u0119rt de Schoh un wischt de Brill",
                "Un nimt in Arm de Huspostill."
            ],
            [
                "He wahnt anne Weid bi'n Ostenpohl",
                "Un hollt en Sp\u0119l- un Kinnerschol.",
                "He kann kalendern un punkteern",
                "Un weet Bescheed vun Maan un Steern,",
                "Un Likdornplaster, Brand bespr\u0119ken,",
                "Ok kann he gr\u0119si schribn un r\u0119ken.",
                "De Appelh\u0153kersch Stina Koops",
                "De seggt, he's kl\u00f6ker as de Propst."
            ],
            [
                "De Karktid kumt, de sch\u00f6ne Tid,",
                "Wa jede Kind en Engel s\u00fcht,",
                "De Seel sik op nan baben swingt,",
                "De Himmel ut de Klocken klingt."
            ],
            [
                "Persepter nimt sin Bok tofat",
                "Un tritt mit Anstand rut na Strat.",
                "De Karkl\u00fcd kamt em all entgegen,",
                "He wannert langsam siner Wegen.",
                "Doch wenn de Karkenklocken swigt,",
                "So tritt he j\u00fcst hier oppen Stig.",
                "Denn steit Baron un r\u00f6ppt: he kumt!",
                "De ganze Imkorf is verstummt.",
                "Doch h\u00f6rt man baben \u0153wert Dack",
                "En Knirrn un Knarrn un Klacke \u2013 klack,",
                "As sleist du 'n Kannsputt mit en Stock:",
                "Dat 's de ol r\u0119ten Klingerklock."
            ],
            [
                "Lach nich! Wullt du de Welt verstan,",
                "So musst du eernsthaft s\u00f6ken gan.",
                "Se 's apenbar, de S\u00fcnn is hell,",
                "Un doch \u2013 so menni heemli Stell,",
                "Wo Alle lopt un gat un tr\u0119d,",
                "Un nie \u2013 bi hellen Dag' ni seht."
            ],
            [
                "Des Abends drippt man se wul mal",
                "In Maanschin achter in den \u00bbSaal\u00ab.",
                "Baron, in L\u0153hnstohl, hett tracteert;",
                "Se snackt un lacht; de \u00bbDod\u00ab studeert",
                "Avisen, dicht ant Finster l\u0153hnt.",
                "W\u00fcck Frunsl\u00fcd huckt in Eck un kl\u0153nt.",
                "S\u0119weringsche brummt en Grabgesank,",
                "Sleif-Scheeren makt en Uhrk\u0119d blank.",
                "Klein Jule lacht un snackt un r\u0153telt",
                "And\u00e4chti mit den Kaffek\u0119tel."
            ],
            [
                "Dat h\u00f6lpt nix, Julken! ut is ut,",
                "Un weer't en vullen Achndeelsputt."
            ],
            [
                "De meisten s\u00fcnd to Siden r\u00fcckt,",
                "Uns Herr Baron hett gn\u00e4di n\u00fcckt.",
                "Man blot twe Ole sitt noch dar,",
                "Beid krumm un stumm, in s\u00fclwern Haar,",
                "De Een en b\u0119ten bl\u00f6d tor\u00fcgg",
                "Un kikt de Anner na't Gesich.",
                "De \u00d6llste sitt un folt de Hann',",
                "De Anner sitt un s\u00fcht em an:",
                "Dat is Jehannohm un Jehann."
            ],
            [
                "As noch de Tid en anner weer,",
                "Do seten se as Knecht un Herr:",
                "De Een in Kutsch un Chees' so smuck,",
                "De Anner hoch v\u0153ran to Buck.",
                "Dat Schicksal r\u00fcckt un r\u00fcckt so lang:",
                "Nu sitt se op des\u00fclwe Bank.",
                "Wenn dat se noch mal deper sett,",
                "So ligt se beid int swarte Bett;",
                "Dar kriggt dat Ungl\u00fcck Ruh un Fr\u0119d,",
                "Un \u00c6wermoth des\u00fclwe St\u0119d."
            ],
            [
                "Jehannohm fangt to snacken an:",
                "Wa lang ist nu al h\u0119r, Jehann?",
                "Mi d\u00fcch, as wenn dat g\u00fcstern weer,",
                "Weest noch? min lusti Finsterbeer!",
                "Ik harr mi j\u00fcst min Spiker bu't,",
                "Wat drunken J\u00fcm en Kaffe ut!"
            ],
            [
                "\u00bbJawul, Jehannohm! dats ok wahr!",
                "Dat ward, to Hauaarn, f\u00f6ffdig Jahr.",
                "De Kaffe weer noch ganz wat Nies,",
                "Wi drunken ok bi Ammerwis'.",
                "Greet Unhold kenn em nich to kaken,",
                "Se wull noch eerst en Bohnsupp maken.",
                "Wa war se dull! wa hebbt wi lacht!",
                "Dat weer so warm de ganze Nacht!",
                "De D\u0153r stunn op vun Gaarn nan Saal,",
                "Ohm gung der buten op un dal,",
                "Un steek He mal de Kopp in D\u0153r,",
                "So s\u00e4 He: Junges, w\u00fcllt j\u00fcm mehr?\u00ab"
            ],
            [
                "Jehannohm sitt un folt de Hann',",
                "Jehann is still un s\u00fcht em an,",
                "Denn fangt Jehannohm wedder an:",
                "Ni wahr, Jehann? Wer harr dat dacht?",
                "Dat kann doch kam as Dod un Nacht!",
                "Min Vater s\u00e4 al, Gl\u00fcck un Noth",
                "De harrn \u0119r Stunn' as Ebb un Floth.",
                "Nu blitzt de Strand, nu schint de S\u00fcnn,",
                "Nu geit de See dar\u0153wer hin.",
                "De Waggen br\u0119kt d\u0153r Dik un Land,",
                "Denn sp\u0119lt de Kinner op den Strand. \u2013"
            ],
            [
                "Wi wahn bi B\u00fcsen dicht ant Haff,",
                "Um Hus un Wurth en brede Graff,",
                "En Br\u00fcgg na Strat, nan Dik en Steg,",
                "Denn seegn wi \u0153wer de Watten weg;",
                "Dar kunn ik ganze Namdags stan",
                "Un seeg dat kamn un seeg dat gan:",
                "Nu sch\u00fcmn de Waggen grau un gr\u00f6n,",
                "Nu weert en D\u0119l so dr\u00f6g un sch\u00f6n.",
                "Un weeg der'n S\u0119gel stolt un hell,",
                "So dr\u00f6m ik mit vun Well to Well;",
                "Un leeg de Strand der still un witt,",
                "So seet un s\u00fcnn un dr\u00f6m ik mit.",
                "Denn sp\u0119ln de M\u00f6wen op den Slick,",
                "Denn gungn de Schap ann Butendik,",
                "Denn seeg de Scheper as en Pahl",
                "Mit Hund un Stock vun Dik hendal."
            ],
            [
                "De Fischer wahn der \u0119ben hin,",
                "He harr de Netten inne S\u00fcnn.",
                "He gung na Heid mit Kraut un Stint,",
                "De Netten flick sin Broderkind.",
                "De hollt \u0119r Arbeit op den Schot,",
                "De driggt ni Str\u00fcmp, de driggt ni Hot,",
                "Dat gr\u00f6ne Gras dat is \u0119r Stohl,",
                "De swarten Lucken s\u00fcnd \u0119r Shawl,",
                "So seet se ganze Sommerdag'",
                "Un flick un st\u00fcck un triller sach.",
                "Ok flech se K\u00f6rv ut Weed un Sp\u00f6n,",
                "Weer j\u00fcmmer schu v\u0153r sik alleen.",
                "Keem unversehns en Minsch \u0119r neeg,",
                "So schot se as en Lamm to h\u00f6ch,",
                "\u2013 Flink weer se, as en j\u00e4hri Fal \u2013",
                "Un flog vun Dik to Hus hendal.",
                "Doch seeg ik \u0119r mit\u00fcnner sitten",
                "An sch\u00f6ne Abends still to kn\u00fctten,",
                "Wenn't Water as en Spegel weer",
                "Un S\u0119gels trocken \u0153wert Meer:",
                "Denn streek se sik dat Haar tor\u00fcgg",
                "Un heel de Fingern babnt Gesich,",
                "As wull se mit in Schipp un Boot",
                "\u00c6wer den Spegel, \u0153wer de Floth,",
                "Un mit de S\u00fcnn, de \u00fcnnergung,",
                "Un mit de Swan, de lisen sung.",
                "Denn kunn ik sachen neger gan,",
                "Denn heff ik \u00f6fter bi \u0119r stan,",
                "Un seeg de Ogen deep un klar",
                "Un swarter, as dat swarte Haar,",
                "Doch starr, as wenn se dr\u00f6m un sleep",
                "Oder sik wegdach inne Sch\u0119p.",
                "Doch s\u00e4 ik noch so sach: Gunabnd,",
                "So fahr se mit en Schreck tosam,",
                "So schu, as harr se wat versch\u00fcllt,",
                "Un seeg mi an, as weer se wild;",
                "Doch wuss se bald, ik meen't ni slecht,",
                "Un funn sik na un na torecht.",
                "Seggn d\u0119 se nix, as wenn ik frog,",
                "Doch ik weer junk, wi weert genog,",
                "Ik wull man snacken un \u0119r h\u00f6rn.",
                "Se harr en Stimm, dat b\u0119v, dat klung",
                "Mi j\u00fcmmerlos, as wenn se sung.",
                "Dat weer ni lud, dat weer ni klar,",
                "Ik weet ni \u2013 rein so sunnerbar \u2013 \u2013",
                "Ik dr\u00f6m noch \u00f6fters, wa se s\u00e4",
                "Op eenmal: Nu Jehann ade! \u2013",
                "Ik fahr tosam, as weert en Klang \u2013",
                "Denn sw\u0119v se al de Dik hentlank,",
                "Un glitsch hendal so lis' un licht,",
                "As wenn en Duv to Nesten fl\u00fcggt.",
                "Ik seeg \u0119r na un s\u00e4 Ade \u2013",
                "Denn seeg ik wedder op de See,",
                "Mi d\u00fcch, de Wellen, oder de Swan",
                "S\u00e4n Ade, ade! Jehann ..."
            ],
            [
                "De Ole snackt wul wat in Drom",
                "As Abnds en S\u00fclwerpappelbom:",
                "De Bl\u0153der b\u0119wert op un dal,",
                "Dat pisselt dann un wann enmal,",
                "Denn kumt der mal en Tog un Luft,",
                "Denn kl\u0153nt he wat vun V\u0153rjahrsduft."
            ],
            [
                "Ik weer ni truri, wenn se ging;",
                "Dat weer je so \u2013 wer kunn dat dwing'?",
                "Dat Water harr je ok sin Will",
                "Un keem un gung un blenker still,",
                "Un Dag un Nacht de gungn \u0119r Gank",
                "Un Storm un Larm un Swangesank,",
                "Un Wintersnee un V\u0153rjahrss\u00fcnn",
                "De trocken as de Waggen hin.",
                "Wer wull se st\u00fcern, wenn se keemn?",
                "Un holen, wenn se Afscheed neemn?",
                "Dat weer je binn' so still un warm,",
                "Wenn't buten snie un storm un larm;",
                "Dat weer noch sch\u00f6ner buten v\u0153r,",
                "Wenn Summer leeg op Strand un Meer."
            ],
            [
                "Ik s\u00f6ch \u0119r nie, un drop \u0119r doch,",
                "Ik dach an nix un harr genog,",
                "Ik seeg man, wa se gr\u00f6ter war,",
                "Wa fin un bleek, mit swarte Haar.",
                "Wa arm \u2013 dat leet ik mi ni dr\u00f6m',",
                "Ik broch \u0119r nix as Str\u00fc\u00df un Bl\u00f6m'. \u2013",
                "\u0118r Ohm de sprok tobraken Platt,",
                "Seeg d\u00fcster ut un brun un swatt,",
                "En groten Mann, ok so v\u0153r sik.",
                "He stunn mit\u00fcnner op den Dik,",
                "Weer in Gedanken ganz verdeep,",
                "Un starr in See na B\u00f6t un Sch\u0119p."
            ],
            [
                "Wer harr dat dacht? \u2013 In Harst al lat \u2013",
                "De Bl\u0153der welken oppe Strat,",
                "De Appeln weern al ut den Garn,",
                "Wi harrn dat hild de Bohn' to aarn,",
                "De Spinnwipp glinstern mank de Stoppeln,",
                "De Ossen br\u00fcllen vun de Koppeln,",
                "Dat weer so still, man kunn se h\u00f6rn",
                "Noch lisen ut de widste Feern;",
                "De Wagens kl\u0153tern langs den Weg,",
                "Un Stuff un N\u0119wel steeg to h\u00f6ch."
            ],
            [
                "Ik fohr uns letzte Sl\u0119pen rop,",
                "De Knechten legen m\u00f6d derop,",
                "Se snacken lis', as man wul deit,",
                "Wenn wedder'n Summer slapen geit;",
                "Doch h\u00f6r ik't All, ik fohr man sach,",
                "Ik weer wat swar de hele Dag,",
                "Mi keem dat Feld so lerri v\u0153r,",
                "Ok dur mi't um de m\u00f6den P\u0119r ..."
            ],
            [
                "N\u00f6s keemn wi na de Dik hentlank:",
                "Do leeg de See der spegelblank.",
                "Wa mennimal harr ik \u0119r sehn,",
                "Doch d\u00fccht mi, nie so wunnersch\u00f6n,",
                "So s\u00fclwerglatt, so blau un blid,",
                "So as de H\u0119ben deep un wit!"
            ],
            [
                "En S\u0119gel blenker as en Mew,",
                "De langsam achtern Queller sw\u0119v.",
                "Sunst weer dat All so still un dot,",
                "As sleep de Eer mitsams de Floth.",
                "Sogar de Knechts \u0119r Snack verstumm,",
                "As gung dat Swigen l\u0119bndig um."
            ],
            [
                "Am Ende seggt der Een: \u00bbDar s\u00fch!",
                "Nu sett he endli S\u0119gel bi.",
                "Dar buten is noch Osten-K\u00f6hln,",
                "De schall der bald heruter w\u00f6hln.",
                "Se seggt, dat is en grote Kaar.",
                "Wa kann't doch gan! wa sunnerbar!",
                "Ik ree hier j\u00fcs vunmiddag dal,",
                "Do keem dat Boot an, wat se hal.",
                "Wi meenn je dat't Zigeuners weern,",
                "Am Ende s\u00fcnd't doch feine Herrn.",
                "Dat munkel ok wul dann un wann,",
                "Doch wer se kenn, wer l\u00f6v deran?",
                "Genog, ik seeg dat Boot der st\u00fcrn,",
                "Un do de Fischer un de Diern.",
                "He harr je wul aln Teken sehn,",
                "Se legen beide op de Kneen,",
                "Ik l\u00f6v se ween, he leeg un b\u0119,",
                "Doch kunn'k ni ruth\u00f6rn, wat he s\u00e4,",
                "Mi d\u00fcch, keen D\u00fctsch \u2013 do l\u0119n se an,",
                "Un ruter sprung en groten Mann,",
                "Heel fein in Rock, vun Hut un Haar",
                "J\u00fcs as de Fischer, ganz un gar,",
                "Se s\u00e4n, sin Broder \u2013 dat's wul so \u2013",
                "De sprung int Flegen op se to,",
                "Un harr se fat in jeder Arm",
                "Un ween, dat much en Steen erbarm'.",
                "Denn gungn se, as se gungn un stunn'",
                "Un weern int Boot un weern verswunn'.\u00ab"
            ],
            [
                "De Ole mag wul wedder dr\u00f6m,",
                "De Anner sitt in Ruh to t\u00f6bn,",
                "He hett de Sak wul \u00f6fters h\u00f6rt",
                "Un weet al, wa se wider f\u00f6hrt."
            ],
            [
                "Wa ik to Hus keem, weet'k ni mehr.",
                "Mi d\u00fccht, wi s\u0119geln \u0153wert Meer.",
                "Ik stunn un harr \u0119r bi de Hand,",
                "Do keemn wi in en herrli Land,",
                "De See de leeg der spegelblank,",
                "Dat Gras dat gr\u00f6n ann Strand hentlank,",
                "De B\u00f6m de wussen himmelhoch,",
                "Ok weern der Bl\u0153d un Bl\u00f6m genog,",
                "Dat weer so fremd un doch so blid,",
                "As man wul op de Biller s\u00fcht."
            ],
            [
                "Denn frag ik \u0119r un seeg \u0119r an:",
                "Seggst du wul nu: Ade Jehann?",
                "Denn sch\u00fcttel se de swarten Haar,",
                "Doch weer se stumm un sunnerbar,",
                "Un schul de Ogen mit de Hand",
                "Un starr her\u0153wer \u0153wern Strand,",
                "Ik ok, in vuller Angst un Weh,",
                "Un seeg en S\u0119gel inne See,",
                "Un denn en Placken, denn en Boot,",
                "Un denn en Fremden, fein un grot,",
                "In Rock mit gn\u0119terswarte Haar",
                "Un as de Fischer ganz un gar.",
                "De neem \u0119r fat, mi war so weh,",
                "Denn s\u00e4 se: Nu Jehann, ade! \u2013 \u2013"
            ],
            [
                "Am Ende keem ik to Besinn',",
                "Do schin de Snee int Finster rin.",
                "Se s\u00e4n, dat weer se wunnerbar,",
                "Dat ik noch l\u0119v un b\u0119ter war. \u2013 \u2013"
            ],
            [
                "Denn\u00f6\u00dfen gung ik in de Welt,",
                "Un kreeg min Deel an Gut un Geld,",
                "Un kreeg min Deel an Freid un Leid \u2013",
                "Un as dat keem, so drog ik't beid;",
                "Denn j\u00fcmmer weer mi so to Sinn',",
                "As weer keen rechten Smack derin,",
                "Denn j\u00fcmmer weer mi so to Moth,",
                "As keem un gung dat, as de Floth ..."
            ],
            [
                "He swiggt un n\u00fclt de Kopp in Hand \u2013",
                "He dr\u00f6mt wul noch mal vun de Strand ...",
                "So fl\u00fcggt de Seel d\u0153r Nacht un Smatten",
                "Un finnt \u0119r Stell mit Rau un Schatten."
            ],
            [
                "H\u00f6, h\u00f6! de Annern ward noch lud!",
                "Schleif-Scheeren putzt wul'n D\u00fcnjen ut!",
                "He hett son Art to \u00bbS\u0119geldr\u00fccken\u00ab,",
                "Dat Alle lacht as schulln se sticken.",
                "Denn ward de \u00bbDod\u00ab dat gar to dull,",
                "He h\u0119vt de Hann' vun Zeitungs vull,",
                "\u2013 Wul meist en Halfstig Jahr to old \u2013",
                "He h\u0119vt de Hann', un hett se fold,",
                "Un seggt: Wa m\u0153gt Ji so vertelln!",
                "Antwerpen brennt de Citadelln!",
                "In Frankrik is dat Solt so d\u00fcr!",
                "De ganze S\u00fcden steit in F\u00fcr!",
                "Dom Michel hett Dom Carl besieg!",
                "Dat durt ni lang, so hebbt wi Krieg!"
            ],
            [
                "So str\u0119vt he rut mit grote Schritt.",
                "Ok v\u0153r de Annern ward dat Tid.",
                "Doch S\u0119weringsche singt noch lang",
                "En Pestilenz- un Kriegsgesang."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Kedenrim",
        "text": [
            [
                "Nu h\u00f6rt ihr lieben Leute,",
                "Gestern ist nicht heute,",
                "Heut ist nicht morgen,",
                "Dat K\u00fcnfti is verborgen,",
                "Verborgen is dat K\u00fcnfti,",
                "Denken is vern\u00fcnfti,",
                "Vern\u00fcnfti is dat Denken,",
                "En K\u0119d hett \u0119r Lenken,",
                "\u0118r Lenken hett de K\u0119d,",
                "\u0118r Haken hett de R\u0119d,",
                "De R\u0119d hett \u0119r Haken,",
                "De Win wasst an Staken,",
                "An Staken wasst de Win,",
                "Un de Kraft sitt derin,",
                "Binn sitt de Kraft,",
                "Un in Hart sitt de Macht,",
                "Un in Hart sitt de Moth,",
                "Un dat Letzte is de Dod;",
                "Doch alle Enn' un Anfang is bi Gott."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Priameln",
        "text": [
            [
                "De Knecht un de Magd,",
                "De Schriwer un de Vagt,",
                "De Brenner un Brur",
                "Holt tosam vun Natur."
            ],
            [
                "En Anstriker un en Maler,",
                "En Preu\u00dfen un en Daler,",
                "En Bartsch\u0119r un en Putzb\u00fctel,",
                "En Opsnider un en Windb\u00fctel,",
                "En Sl\u00f6pendriwer un en Sleef,",
                "En Spitzbov un en Deef,",
                "Aptheker un en Plasterkaker,",
                "En Koppschoster un en Hotmaker,",
                "En Tapperduv un en Pr\u00fcker,",
                "En N\u0153s un en R\u00fcker,",
                "En Egg un en Ei:",
                "Dat is twee un twee enerlei."
            ],
            [
                "Smucke Diern un niet Kleed,",
                "Helle Stimm un nett Leed,",
                "V\u0119l D\u00f6rst un gut Drinken,",
                "Gr\u00f6ne Arfen un rogen Schinken,",
                "Grawen Klutz un glatten Kil,",
                "Hart Holt un scharp Bil,",
                "Raschen Smid un gl\u00f6ni Isen,",
                "B\u00f6sen Krieg un gut Avisen,",
                "Ole Juden un l\u00fctten Kram:",
                "Dat pa\u00dft twee bi twee gut tosam."
            ],
            [
                "En Klock de ni geit,",
                "En Putt de ni steit,",
                "En Daler de ni gellt,",
                "En Hund de ni bellt,",
                "En Diern de ni f\u0119gt,",
                "En H\u0119hn de ni leggt,",
                "En Katt de ni mus't:",
                "De letts du b\u0119ter buten Hus'."
            ],
            [
                "Ged\u00fcrli Herr un ehrli Knecht,",
                "En Zeitung de de Wahrheit seggt,",
                "En junge Docter de en Christ,",
                "Ol J\u00fcmfer de ni wranti is,",
                "Avcaten de an Warkdag' b\u0119dt,",
                "En Prester de man S\u00fcnndags r\u0119dt,",
                "Twee Festdag' un keen \u00c6werdru\u00df,",
                "V\u0119l Fr\u00fcndschop un keen Larm int Hus,",
                "Keen falschen Sch\u00fcllink mank sin Geld,",
                "Keen branntig Ahr int Wetenfeld,",
                "Un keen Kant\u00fcffel mit en Muk,",
                "Keen Unfall un en Kellerluk,",
                "Fri Wort un gar keen blauen Dunst,",
                "De rechte Moth un echte Kunst,",
                "Rum Hart, klar Og un sunn Verstand:",
                "Dat Krut is rar in jede Land."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "En Exempel vun Bispill",
        "text": [
            [
                "De Mann de wull liggn,",
                "De Kater wull singn.",
                "Do neem he den Kater",
                "Un smeet em int Water:",
                "Ik will di doch wisen",
                "Wull Herr in min H\u00fcsen!",
                "Do legg he sik dal",
                "Un sleep as en Pahl.",
                "Do keemn se ganz lisen",
                "In Sch\u00fcn un in H\u00fcsen",
                "Un pipen so lise",
                "Un gnappern de M\u00fcse,",
                "Un gnippen un gnappen",
                "Un slicken un slappen",
                "Op B\u00f6r' un in Schappen",
                "Vun Sch\u00fcttel un Teller,",
                "To B\u0153n un in Keller.",
                "Se eten sin Speck,",
                "Toreten sin S\u00e4ck,",
                "Se eten sin Metten",
                "Un keemn in sin Betten:",
                "Dar beten de \u00c6s",
                "Den Mann inne N\u0153s!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Bu\u00dfemann",
        "text": [
            [
                "De ol Peter Kruse",
                "De hett en Karbuse,",
                "De hett en Karb\u00fc\u00dfel,",
                "Dar sitt he in Dr\u00fc\u00dfel,",
                "Dar sitt he un slummert,",
                "De Abend de schummert;",
                "Denn huelt de Wind,",
                "Denn tuelt dat Kind,",
                "Denn ward Peter Kruse",
                "Asn Muse geswind!"
            ],
            [
                "De ol Peter Kruse",
                "De hett en Karduse,",
                "Dar hett he en Pack in",
                "Vun Petum Toback in.",
                "He stoppt sik en Br\u0153sel,",
                "He pafft in sin K\u0153sel,",
                "He sitt to karm\u00fc\u00dfeln,",
                "He l\u0153hnt sik to dr\u00fc\u00dfeln:",
                "Doch h\u00f6rt he den Wind",
                "Un r\u00f6hrt sik dat Kind,",
                "So kumt Peter Kruse",
                "In Suse geswind!"
            ],
            [
                "De ol Peter Kruse",
                "De hett en Kapuze,",
                "Is rug as en Pudel,",
                "Is spitz as en Buddel,",
                "Un weihet de Wind",
                "Un schreiet dat Kind,",
                "So kumt Peter Kruse",
                "Utn Huse geswind!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "1. De J\u00e4ger",
        "text": [
            [
                "En J\u00e4ger gung to jagen ut,",
                "He gung int gr\u00f6ne Holt;",
                "En Blomstru\u00df harr he an sin Hot,",
                "En Fingerrink vun Gold."
            ],
            [
                "Int Hus so grot, int Hus so stolt",
                "Dar wahn en Dam so fin,",
                "Se steek den Rink em an de Hand:",
                "\u00bbNu b\u00fcst un bl\u00fcfst du min!\u00ab"
            ],
            [
                "He gung un schot de Hasen dot,",
                "He schot dat wille Reh.",
                "Wat funn he dar int gr\u00f6ne Holt?",
                "En M\u00e4den oppe Knee."
            ],
            [
                "De roden Eerdbein pl\u00fcck se af,",
                "De gr\u00f6n de leet se stan.",
                "\u00bbKumm mit, kumm mit ut gr\u00f6ne Holt!",
                "Min Jagen heff ik dan!"
            ],
            [
                "Wat sch\u0119r ik mi um Hus un Feld",
                "Un Gold un Geld derbi!",
                "De Leev is Allens op de Welt,",
                "Un de is blot bi di! \u00ab"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "2. De Lotsendochder",
        "text": [
            [
                "Se kunn de Nacht ni slapen,",
                "De See de gung so swar un lud,",
                "De ganze Nacht ni slapen:",
                "He weer to fischen ut."
            ],
            [
                "\u00bbMin Vader lat uns rojen,",
                "De See de geit so lud un swar,",
                "Min Vader lat uns rojen,",
                "De Fischers stat Gefahr.\u00ab \u2013"
            ],
            [
                "De Morgen grau int Osten,",
                "De See de gung so hoch, so holl;",
                "Wat drev dar rop vunt Osten?",
                "Dar drev en kentert Joll."
            ],
            [
                "\u00bbIk heff vunnacht ni slapen,",
                "Min Vader, wenn': ik b\u00fcn so slecht,",
                "Un reckt wi noch ant \u00d6wer,",
                "So makt min Bett torecht.\u00ab"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "3. Schippers Brut",
        "text": [
            [
                "Kumm mit, dat graut int Osten,",
                "Kumm mit, un mak doch to!",
                "\u00bbIk kann ni gan, ik kann ni stan,",
                "Min Hart dat kloppt mi so!\u00ab"
            ],
            [
                "Ik dr\u0119g di oppen Armen,",
                "Ik dr\u0119g di bet ant Boot!",
                "\u00bbWat schall min arme Moder seggn,",
                "De weent un schriggt sik dot!\u00ab"
            ],
            [
                "Din Moder ward sik tr\u00f6sten,",
                "Din Vader is to hart!",
                "Ik will din Vader un Moder w\u0119n,",
                "Bet he mal anners ward."
            ],
            [
                "\u00bbIk kann ni vun di laten,",
                "Keen Annern b\u00fcn ik gut!\u00ab",
                "So dr\u0119g ik di op beide Hann'",
                "Bet ut de Welt herut!"
            ],
            [
                "Ik heff min Boot int Water,",
                "Ik heff min Schipp in See,",
                "Ik heff min Leefste in min Arm:",
                "Min Vaderland, ade!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "4. Twee Leefsten",
        "text": [
            [
                "Wat kloppt dar an min Finsterschiv,",
                "Wat kloppt dar anne Rut?",
                "\u00bbNu mak mal op, du Leefste min,",
                "Un kik mal \u0119ben ut!\u00ab"
            ],
            [
                "Och n\u0119, och n\u0119, dat do ik ni,",
                "Dar weiht son kolen Wind.",
                "\u00bbMak du man op en Ogenblick,",
                "Du b\u00fcst min hartleef Kind.\u00ab"
            ],
            [
                "\u00bbMak du man op un lat mi in,",
                "Man op en Ogenblick!\u00ab",
                "Och n\u0119, min Vader host un wakt,",
                "Min Moder h\u00f6rt uns glik."
            ],
            [
                "\u00bbSo treck di an un kumm mal rut",
                "Un kumm mal na den Garn!\u00ab",
                "Och n\u0119, ik heff en Annern leef,",
                "So leef al v\u0119le Jahrn!"
            ],
            [
                "\u00bbUn hest du lang en Annern leef,",
                "Den slog ik \u0119ben dot,",
                "Denn ga man achtern Karkhof lank,",
                "Dar liggt he in sin Blot!\u00ab"
            ],
            [
                "Un as se achtern Karkhof keem,",
                "Do l\u0119v he al ni mehr.",
                "\u00bbOch Vader, grav uns Beid en Kul",
                "Hier inne kole Eer!\u00ab \u2013"
            ],
            [
                "Dar is en Graff int gr\u00f6ne Gras,",
                "\u2013 De Rosen bl\u00f6mt so roth, \u2013",
                "Dar liggt twee Leefsten bi enann'",
                "Truleef bet in den Dod."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "5. Bi Norderwold",
        "text": [
            [
                "Dat weer en lusti Burgelagg,",
                "Dat Junkvolk danz de hele Nacht."
            ],
            [
                "De sch\u00f6nste Diern un de der danz,",
                "Dat weer de bleke mit den Kranz."
            ],
            [
                "De Schipper hett de krusen Haar,",
                "Dat weer vunnacht dat sch\u00f6nste Paar."
            ],
            [
                "\u00bbNu segg mi Hans, un is di't mit?",
                "Din Swester ward so bleek un hitt."
            ],
            [
                "Nu segg mi Hans, un s\u00fchst du wul?",
                "He danzt mit \u0119r, as weer he dull! \u2013"
            ],
            [
                "Min hartleef Swester, seh doch mal,",
                "Din lange Haar fallt los hendal!"
            ],
            [
                "Ut Haar dar fallt di los' de Kranz,",
                "Du b\u00fcst so hitt un bleek vunn Danz.\u00ab \u2013"
            ],
            [
                "Un as se gungn de lange Strat,",
                "Wer keem in D\u00fcstern achterna?"
            ],
            [
                "Un as se gungn de enge Weg,",
                "Wer keek to Siden \u0153wert Steg?"
            ],
            [
                "Un as se gungn int d\u00fcstre Holt:",
                "Do full en Schuss bi'n Norderwold."
            ],
            [
                "\u00bbOch Broder, nu is grote Noth,",
                "Wulf J\u00e4ger sch\u00fctt den Schipper dot!\u00ab"
            ],
            [
                "Se keemn bet an dat Steg tor\u00fcgg,",
                "Dar leeg de Schipper opt Gesich."
            ],
            [
                "\u00bbVerg\u0119v di Gott, wat hest du dan?\u00ab",
                "\u00bbIk heff de kruse Schipper slan."
            ],
            [
                "Dat Gott in Himmel mi verg\u0119v!",
                "Ik harr din Swester all to leef!\u00ab"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "6. De Steen bi Schalkholt",
        "text": [
            [
                "Bi Schalkholt oppe Heiloh",
                "Dar liggt en groten Steen,",
                "Dar steit en Schrift op schr\u0119ben,",
                "Is nu man kum to sehn."
            ],
            [
                "Bi Schalkholt oppe Heiloh",
                "Dar liggt en Steen so grot,",
                "Dar slog v\u0153r v\u0119le Jahren",
                "En Broder sin Broder dot."
            ],
            [
                "Dar weer en rike Burdiern,",
                "De harrn se beid so leef,",
                "Dat weer int ganze Kaspel wul",
                "De smuckste de dat gev."
            ],
            [
                "\u00bbSegg Broder an, wat feilt di?",
                "Du s\u00fchst so truri ut:",
                "To morgen s\u00f6k din beste Staat,",
                "Denn kam ik mit de Brut.\u00ab"
            ],
            [
                "\u00bbTo morgen heff ik gar keen Tid,",
                "Denn mutt ik op de Heid,",
                "Sunst fritt de b\u00f6se Wulf min Schap,",
                "Dat beste inne Weid.\u00ab \u2013"
            ],
            [
                "Bi Schalkholt oppe Heiloh",
                "Dar liggt de Steen so grot,",
                "Dar schot he S\u00fcnndagsmorgens",
                "Sin egen Broder dot."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "7. Dat kahle Graff",
        "text": [
            [
                "Oppen Karkhof \u00fcnnern Lindenbom",
                "Dar slapt twee Leefsten un dr\u00f6mt en Drom."
            ],
            [
                "Se slapt un dr\u00f6mt de lange lange Nacht,",
                "Un lurt un lurt op den j\u00fcngsten Dag. \u2013"
            ],
            [
                "De Vader s\u00e4: min Dochter is rik,",
                "En K\u0153thnerss\u0153n de is \u0119r ni lik."
            ],
            [
                "De Moder s\u00e4: min Dochter is fin,",
                "De Vullmacht sin S\u0153n de mag \u0119r li'n."
            ],
            [
                "Se s\u00e4: ade min Leev, min L\u0119bn,",
                "Min Vader hett mi en Annern g\u0119bn!"
            ],
            [
                "\u00bbDat lid ik nu un nimmermehr,",
                "Ehr liggt wi beid inne kole Eer!\u00ab"
            ],
            [
                "Dar weer keen H\u00f6lp, dar weer keen Rath,",
                "Do d\u0119n se beid de schrecklige Dad."
            ],
            [
                "Un weer keen Rath oder H\u00f6lp ni mehr,",
                "So lat se slapen inne kole Eer."
            ],
            [
                "So lat se t\u00f6ben ton j\u00fcngsten Dag,",
                "Ob Gott se tosam opwaken mag. \u2013"
            ],
            [
                "Dar weiht inne Nacht en Wind ut Nord,",
                "Dar is keen rode Blom, se s\u00fcnd all versort."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "1. Ol B\u00fcsum",
        "text": [
            [
                "Ol B\u00fcsen liggt int wille Haff,",
                "De Floth de keem un w\u00f6hl en Graff."
            ],
            [
                "De Floth de keem un sp\u00f6l un sp\u00f6l,",
                "Bet se de Insel \u00fcnner w\u00f6hl."
            ],
            [
                "Dar blev keen Steen, dar blev keen Pahl,",
                "Dat Water sch\u0153l dat all hendal."
            ],
            [
                "Dar weer keen Beest, dar weer keen Hund,",
                "De liggt nu all in depen Grund."
            ],
            [
                "Un Allens, wat der l\u0119v un lach,",
                "Dat deck de See mit depe Nach."
            ],
            [
                "Mit\u00fcnner in de holle Ebb",
                "So s\u00fcht man vunne H\u00fcs' de K\u00f6pp."
            ],
            [
                "Denn dukt de Thorn herut ut Sand,",
                "As weert en Finger vun en Hand."
            ],
            [
                "Denn h\u00f6rt man sach de Klocken klingn,",
                "Denn h\u00f6rt man sach de Kanter singn,"
            ],
            [
                "Denn geit dat lisen d\u0153r de Luft:",
                "\u00bbBegrabt den Leib in seine Gruft.\u00ab"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "2. Herr Jehannis",
        "text": [
            [
                "To Lunden v\u0153r de Rathhusd\u0153r",
                "Geit Herr Jehannis hin un h\u0119r."
            ],
            [
                "He geit hendal, he geit herop:",
                "Kumt Keen un makt de D\u0153r em op."
            ],
            [
                "He geit wul op, he geit wul dal:",
                "Kumt Keen, de em herinner hal."
            ],
            [
                "Do stiggt de Hitt em inne Kopp",
                "Un iwri geit he dal un op."
            ],
            [
                "\u00bbUn sta ik denn v\u0153r Rech un Rath",
                "As arme S\u00fcnner oppe Strat?"
            ],
            [
                "Un heff ik feilt v\u0153r Volk un Land,",
                "Verlang ik Rech na Rang un Stand!"
            ],
            [
                "Verlang ik Rech na Stand un Ehr,",
                "Un wenn't bi Dod un D\u00f6wel weer!\u00ab"
            ],
            [
                "V\u0153r Iwer gnisch he mit de T\u00e4hn,",
                "Un pett en Hoofis inne Steen."
            ],
            [
                "Do geit de D\u0153r, he rin in Wuth,",
                "In Ognblick st\u00f6rtt he wedder rut"
            ],
            [
                "Un smitt sik inne Hast in Wagn",
                "Un lett den Kutscher v\u0153rwarts jagn."
            ],
            [
                "Wer kennt den Kutscher oppen Buck?",
                "He hett den Hot in Ogen tuck."
            ],
            [
                "Veer Hingsten swart ahn Prick un Prack:",
                "Wa fleegt de Mahnhaar umme Nack!"
            ],
            [
                "Wa fl\u00fcggt dat F\u00fcr ut Ogn un Steen!",
                "Wa fl\u00fcggt de Damp um N\u0153s un Been!"
            ],
            [
                "Wohin? wohin? segg jo ni na!",
                "De Marschl\u00fcd stat un seht em na."
            ],
            [
                "Dat geit na B\u00fcsum \u0153wern Dik,",
                "Dat geit na B\u00fcsum d\u0153r den Slick."
            ],
            [
                "Do wis' de Kutscher mit de Sw\u0119p,",
                "Do teek Jehannis na de Deep."
            ],
            [
                "Do jagn se langs den widen Strand,",
                "Nix blev der, as en Spor int Sand,"
            ],
            [
                "Nix blev der, as de Spor in Steen,",
                "De kann man noch to Lunden sehn."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "3. He wak",
        "text": [
            [
                "Se keem ant Bett inn Dodenhemd un harr en Licht in Hand,",
                "Se weer noch witter as \u0119r Hemd un as de witte Wand."
            ],
            [
                "So keem se langsam langs de Stuv un fat an de Gardin,",
                "Se l\u00fccht un keek em int Gesich un l\u0153hn sik \u0153werhin."
            ],
            [
                "Doch harr se Mund un Ogen to, de Bossen stunn \u0119r still,",
                "Se r\u00f6hr keen Lid un seeg doch ut as Een de spr\u0119ken will."
            ],
            [
                "Dat Gr\u0119sen krop em langs den R\u00fcgg un Schuder d\u0153r de Hut,",
                "He meen he schreeg in Dodesangst, un broch keen Stimm herut.",
                "He meen he greep mit beide Hann' un w\u0119hr sik v\u0153r den Dod,",
                "Un f\u00f6hl mank alle Schreckensangst, he r\u00f6hr ni Hand noch Fot."
            ],
            [
                "Doch as he endli to sik keem, do gung se j\u00fcs ut D\u0153r,",
                "As Krid so witt, in Dodenhemd, un l\u00fccht sik langsam v\u0153r."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "4. Dat stoehnt int Moor",
        "text": [
            [
                "Wat st\u0153hnt der Abends rut ut Moor?",
                "Dat is de Wind in Reth un Rohr.",
                "Och n\u0119, dat is keen Reth un Wind,",
                "Dar st\u0153hnt en Fru, dar weent en Kind!"
            ],
            [
                "Dat wimmert Abends krank un swach,",
                "Dat snuckert lud de ganze Nacht,",
                "Dat fl\u00fccht sik v\u0153r de Morgens\u00fcnn",
                "As N\u0119wel in de deepsten Gr\u00fcnn'."
            ],
            [
                "Doch wenn de Scheper Middags sl\u00f6ppt,",
                "So h\u00f6rt he, wa dat lisen r\u00f6ppt,",
                "So deep, so dump, so swack un leeg,",
                "As gung der nerrn en Krankenweeg."
            ],
            [
                "Dat is en Seel, de hett keen Rau,",
                "De fl\u00fccht sik as de Morgendau,",
                "Dat is en Seel, de hett keen Fr\u0119d,",
                "De singt un singt en Wegenleed."
            ],
            [
                "Un is dat Moor alleen un kahl,",
                "Un jagt de Bl\u0153d vunt Holt hendal,",
                "Denn fl\u00fcggt se mit in Strom un Larm,",
                "En bleke Diern, \u0119r Kind in Arm."
            ],
            [
                "Op Dubenheid dar is en Moor,",
                "Dar stat de Wicheln kahl un sor.",
                "In Dubenheid dar is en Lunk,",
                "Doch schriggt der nu ni Pock noch Unk."
            ],
            [
                "Dat witte Wullgras steit der rund,",
                "Dar is en D\u0153pel s\u00fcnner Grund,",
                "Dat Water sipert gr\u00f6n un trag'",
                "Un kumt bi Braken eerst to Dag'."
            ],
            [
                "Dat is de Kul, dar smitt se't rin,",
                "Dat is de Platz, dar mutt se hin,",
                "Dar steit un ritt se sik de Haar",
                "Un is verswunn' bet tokum Jahr."
            ],
            [
                "De Wachtel r\u00f6ppt, de Harst de kumt,",
                "De Kukuk is al lang verstummt \u2013",
                "Nu h\u00f6r! wa st\u0153hn dat lud un swar!",
                "Bald ward dat still bet tokum Jahr."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "5. Dat gruli Hus",
        "text": [
            [
                "Dat s\u00fcht bi Dag' so fr\u00fcndli ut mit D\u0153r un Finstern g\u0119l,",
                "Des Nachts is dat en gruli Hus, denn slarrt dat langs de D\u0119l."
            ],
            [
                "Dat slarrt op T\u00fcffeln, Schritt v\u0153r Schritt, dat slarrt der hin un h\u0119r,",
                "Doch wenn de Dag des Morgens graut, so h\u00f6rt man dat ni mehr."
            ],
            [
                "Dats j\u00fcs, as gung en ole Fru, un s\u00f6ch de ganze Nach,",
                "Un kunn ni finn' un s\u00f6ch un s\u00f6ch bet an den hellen Dag."
            ],
            [
                "Dat kumt des Abends ut de Stuv un wannert langs de D\u0119l,",
                "Un f\u00f6hlt herum bi jede D\u0153r, as wenn de Sl\u0153tel f\u0119hl."
            ],
            [
                "Dat fun\u00dfelt an de K\u0153kend\u0153r, dat kl\u0153tert an den Rink,",
                "Dat kraut un grabbelt an de Br\u0119d un r\u00f6hrt an Sl\u00f6tt un Klink."
            ],
            [
                "Denn slurrt dat wieder an de Wand un raschelt in den Gank,",
                "Denn pett dat langs de Trepp toh\u00f6ch un trufft de B\u0153n hentlank."
            ],
            [
                "Dar trufft dat langsam hin un h\u0119r un w\u00f6hlt in T\u00f6rf un Kaff,",
                "Denn pett dat wedder na de Luk un kumt de Trepp heraf."
            ],
            [
                "De Saald\u00e6r hett en isen K\u0119d, dar ritt dat ganze Stunn':",
                "Doch wenn de Hahn des Morgens kreiht, ist jedesmal verswunn'."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "6. De hilli Eek",
        "text": [
            [
                "Bi'n Karkhof dal, to Enn' dat D\u00f6rp, dar steit en Bom ann B\u0119k,",
                "De Junges stigt in alle B\u00f6m, doch ni in disse Eek."
            ],
            [
                "De steit der knurri ganz alleen, en Stubben, old un krumm,",
                "Un streckt en Ast nan H\u0119ben rop, as lang der'n Arm herum."
            ],
            [
                "De Junges stigt in alle B\u00f6m, doch disse steit in Ruh,",
                "Denn Abends draut he mit sin Arm, un makt se still un schu."
            ],
            [
                "Denn Abends draut he in den Wind un makt se schu un stumm,",
                "Denn geit keen Fru, denn geit keen Kind alleen na'n Karkhof rum."
            ],
            [
                "De Vageln flegt in alle B\u00f6m un singt \u0119r Leed hendal,",
                "Hier kumt keen Fl\u00fcnk, hier kumt keen L\u00fcnk, un Ul un Krei ni mal."
            ],
            [
                "Hoch inne Spitz dar sitt en Nest, dat ward ni eenmal klar,",
                "En swarten Klunkrav sitt derbi un schriggt dat ganze Jahr."
            ],
            [
                "He schriggt so holl bi Dag un Nacht, de Stimm is heesch un drang,",
                "So schriggt he dar dat ganze Jahr al Menschendenken lang."
            ],
            [
                "Se seggt, so schriggt he hunnert Jahr, denn fl\u00fcggt he op na't Norn,",
                "Denn drift de Bom en annern Tilg, hoch as de Karkenthorn."
            ],
            [
                "Denn schall en annern Vagel kam mit Fl\u00fcnken hell un witt,",
                "Un sett sik dal un but dat Nest: denn kumt de gude Tid."
            ],
            [
                "Denn hebbt de Vageln dar \u0119r Platz, de Junges dar \u0119r Freid,",
                "Denn hebbt de Olen dar \u0119r Trost un Rau un Ogenweid. \u2013"
            ],
            [
                "De Rav de schriggt, de Bom de draut, de Bl\u0153der jagt hendal;",
                "Mi d\u00fcnkt, dat s\u00fcht so truri ut, as blev he ewig kahl."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "7. De Pukerstock",
        "text": [
            [
                "He harr en Handstock mit en Reem, en Wittdorn ut de Heck,",
                "In jede Dorn en Puker slan un nerrn en mischen Peek."
            ],
            [
                "Int Uhrgeh\u00fcs' dar weer sin Stell bi Eek un spansche Rohr.",
                "Denn meldt de Stock \u2013 denn mutt he los, wit \u0153wer Heid un Moor."
            ],
            [
                "Denn ward he bleek un likenbla\u00df, sin Moder weent un b\u0119dt,",
                "Doch ob se b\u0119dt un ob se weent, he hett keen bliben St\u0119d."
            ],
            [
                "He nimt den Stock ut Uhrgeh\u00fcs', is witt un likenbla\u00df,",
                "He nimt sin Hot un seggt keen Wort un wannert los in Hast."
            ],
            [
                "Un ob he j\u00fcs sin Middag eet, un eet sin Albendbrot,",
                "Un ob he sleep en Dodenslap: dat r\u00f6ppt em ut den Dod."
            ],
            [
                "Denn steit he op bi d\u00fcstre Nacht un grabbelt inne Klock,",
                "Un wannert fort in Snee un Storm, alleen, mit Hot un Stock."
            ],
            [
                "Sin Moder liggt int Bett un weent, doch v\u0153r dat Morgenbeer",
                "Is he tor\u00fcgg so likenbleek, as keem he ut de Eer."
            ],
            [
                "Denn itt he ni, denn drinkt he ni, un liggt as dot un sl\u00f6ppt,",
                "Un arbeidt still de W\u0119ken lank, bet em dat wedder r\u00f6ppt."
            ],
            [
                "Un wenn dat r\u00f6ppt, so mutt he fort, un hett ni Ruh noch Rau,",
                "Un kumt eerst jedesmal tor\u00fcgg j\u00fcs mit dat Morgengrau."
            ],
            [
                "Wohin he geit? he seggt ni na, un seggt ni wat he s\u00fcht,",
                "Doch markt he jeden Likentog, al ehr de Klocken l\u00fcdt."
            ],
            [
                "Se seggt, sobald de letzte Maan v\u0153r irgend Een beg\u00fcnnt,",
                "So mutt he los op milenwit un s\u00f6ken bet he't finnt,"
            ],
            [
                "Un sehn int Finster, sehn en Lik in Dodenhemd un Sark,",
                "De nu noch mit sin Kinner lacht vellich gesund un stark."
            ],
            [
                "He pickt ant Finster: een! twee! dree! kikt \u0153wer de Luken weg:",
                "Al menni Hart un Spinnrad stock, de em dar kiken seeg."
            ],
            [
                "Al menni Hart versett den Slag, wennt an de Luken klopp,",
                "Wul een! twee! dree! un \u0153werhin keek as en Dodenkopp."
            ],
            [
                "Denn is he weg! Doch seggt se noch, em kumt de Tog to-m\u00f6t,",
                "Un he mutt \u0153wer Alle hin, hoch \u0153wer K\u00f6pp un H\u00f6d,"
            ],
            [
                "Hoch \u0153wer Kopp un Schullern weg un baben \u0153wert Sark,",
                "Denn mutt he stan un sehn na bet an de neegste Kark."
            ],
            [
                "Un hett keen Ruh un hett keen Rau, bet n\u00f6s de Klocken l\u00fcdt,",
                "Un he tum tweten mal den Tog in Flor un Mantel s\u00fcht. \u2013"
            ],
            [
                "Int Uhrgeh\u00fcs' dar stunn de Stock mank Eek un spansche Rohr,",
                "Un wenn he mell, so muss he fort, wit \u0153wer Heid un Moor."
            ],
            [
                "He stek em in en depe Gr\u00f6v, he smeet em in en B\u0119k,",
                "He keem to Hus \u2013 do weer he doch int Uhrgeh\u00fcs' in Eck."
            ],
            [
                "He brok em twei, he hau em kleen in luter Grus un Mus,",
                "Doch j\u00fcmmer weer he wedder dar in Eck int Klockenhus."
            ],
            [
                "He brenn em op, so weer he dar, wegsm\u0119ten \u2013 weer he da,",
                "He leet em in en Weerthshus stan \u2013 do broch de Weerth em na. \u2013 \u2013"
            ],
            [
                "Do keem enmal en Mann int Hus, weer j\u00fcs op Wihnachtsabnd,",
                "De keem un hal de Pukerstock \u2013 un is ni wedder kamn."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "1. Graf Rudolf vun de B\u00f6kelnborg",
        "text": [
            [
                "Kamt rop Herr Graf vun B\u00f6kelnborg, de Buern kamt mit Korn!",
                "\u00bbKamt rop min Graf un freit dat Hart un seht mal mit vun Thorn!"
            ],
            [
                "De Buern wullen Herren sin, dat is se slech bekam'!",
                "Nu treckt se h\u0119r as Oss un Swin mit Halter un mit Klabn.\u00ab"
            ],
            [
                "Fru Walborg seet in siden Kleed, un Kr\u00fcsen um de Back,",
                "De Buern keem d\u0153r Dreck un Lehm all mit en Klabn um Nack."
            ],
            [
                "Se keem' to Wagen een bi een mit grote S\u00e4ck vull Korn,",
                "De Graf mit samt sin stolte Fru de keken dal vun Thorn. \u2013"
            ],
            [
                "Kamt raf Herr Graf, slut op de Port, kamt raf un n\u0119hmt de Schuld!",
                "De Bur is kam in K\u0119d un Klabn un hett betalen wullt."
            ],
            [
                "Do lach he in sin grisen Bart, do lach se in de T\u00e4hn,",
                "Do stunn' se op in all \u0119r Staat, de Ossen antosehn."
            ],
            [
                "Do d\u0119'n se wit de Porten op v\u0153r Wagen un v\u0153r P\u0119r,",
                "Do keem se rin, en lange Reeg: de letzte sparr de D\u0153r."
            ],
            [
                "De sparr de Port un reep so lud: De Bur is doch keen Slav!",
                "Nu r\u00f6hrt de Hann' un sniet de Bann' un st\u0119kt de B\u00f6kelgraf!"
            ],
            [
                "Do warn se beid as Krid so witt un as de kalkte Wand,",
                "Do sprung ut jede Wetensack en K\u0119rl, en Mess in Hand."
            ],
            [
                "Un nu Herr Graf man raf in Drav: Wi bringt den Martinssold!",
                "De Bur is kam in K\u0119d un Klabn, un de betalt sin Schuld."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "2. Graf Geert in Oldenw\u00f6rden",
        "text": [
            [
                "Dat weer Graf Geert de grote, de keem na Oldenw\u00f6rn,",
                "De wull de Buern in de Marsch dat Opsitten lehrn."
            ],
            [
                "He jag se ut de H\u00fcsen, he jag se ut de Sch\u00fcn,",
                "Dar neem he Gut un Geld herut un F\u00fcer l\u0119 he in."
            ],
            [
                "Dat weer en banni Lopen wul op dat W\u00f6rner Mark:",
                "Se lepen, nakelt as se weern, mit Fru un Kind to Kark."
            ],
            [
                "Do keem Graf Geert de grote mit Trummel un mit Fahn,",
                "Do sett he op uns Herr sin Hus den willen roden Hahn."
            ],
            [
                "Do drippel as en R\u0119genschur dat sm\u00f6lten Bli hendal.",
                "\u00bbNu smort se as de B\u00fcckeln, nu brad se as de Aal!\u00ab"
            ],
            [
                "Herr Graf so hebbt Erbarmen, un h\u00f6rt de bittre Noth!",
                "Dat drippelt hitt d\u0153r Schild un Helm, dat Isen ward uns roth."
            ],
            [
                "Herr Graf so hebbt Erbarmen v\u0153r Hitt un H\u00f6llenqual!",
                "Dat drippelt hitt d\u0153r Schild un Helm, op Fru un Kind hendal."
            ],
            [
                "Un hebbt se keen Erbarmen mit Jammer un mit Noth,",
                "So fat dat rode Isen an un slat de Deusen dot! \u2013"
            ],
            [
                "Dat weer en banni Lopen vun W\u00f6rden bet na Loh:",
                "Graf Geert de leep mit all sin Volk ganz l\u00fctt na't Holsten to."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "3. De Holsten inne Hamm",
        "text": [
            [
                "Wat treckt dar d\u0153r de Hamme so blank un so roth?",
                "Wul dreehunnert Holsten-Herrn, de hebbt son frischen Moth."
            ],
            [
                "De ditmarschen Buern de harrn dat rode Gold,",
                "De ditmarschen Buern de warn so gar to stolt."
            ],
            [
                "Wat liggt in de Hamme so bleek un so roth?",
                "Wul dreehunnert Holsten de drivt dar in \u0119r Blot."
            ],
            [
                "De ditmarschen Buern de hebbt s\u00fcm dat lehrt:",
                "Se harrn ok dat Isen, to Plog un to Sw\u0119rt."
            ],
            [
                "Wat treckt d\u0153r de Hamme so witt un so bleek?",
                "Wul dreehunnert Eddelfruns, de halt de Liken weg."
            ],
            [
                "De ditmarschen Buern de stunn' inne Hamm:",
                "Un wenn der Herren wedder kamt, so mag se Gott verdamm'!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "4. De Slacht bi Hemmingsted",
        "text": [
            [
                "\u00bbNu wahr di Bur, de Garr de kumt\u00ab, vun M\u00f6ldorp jagt se h\u0119r,",
                "De Helm un Panzers schint as Gold, as S\u00fclwer schint de P\u0119r."
            ],
            [
                "Kong Hans un all wat Adel kumt mit groten Larm un Schall,",
                "De Wulf de lurt mit w\u00fccke Burn bi Braken achtern Wall."
            ],
            [
                "Vun M\u00f6ldorp trock dat swart hendal, wul d\u00f6rtig dusent Mann:",
                "Vun W\u00f6rden il en l\u00fctten Tropp, en M\u00e4den gung v\u0153ran."
            ],
            [
                "\u00bbSo h\u00f6lp uns Herr, du hest dat Rik in Himmel un op Eer!\u00ab",
                "Wulf Isebrand st\u00f6rtt ut de Schanz, twee Hunnert achterh\u0119r."
            ],
            [
                "Un op de Panzers fulln de Sl\u00e4g', un R\u00fcters in den Sand,",
                "Un vun de Geest dar kaamn de Burn, un de Floth keem \u0153wert Land."
            ],
            [
                "Un dal vun H\u0119ben full de Snee, op P\u0119r un Minsch de Sl\u00e4g',",
                "Blank war dat Moor un witt de Geest, un bl\u00f6di warn de St\u0119g'."
            ],
            [
                "De Buern schregen: st\u0119kt de P\u0119r un schont de R\u00fcterknechts!",
                "Un sprungn barfot mit Kluwerst\u00f6ck un slogen links un rechts."
            ],
            [
                "Un reten inne Gr\u00f6ben dal un st\u00f6rtten se in Slamm,",
                "Bet Minsch un Veh sik dr\u00e4ngn un drungn all langs den smallen Damm."
            ],
            [
                "\u00bbNu wahr die Garr, de Bur de kumt!\u00ab he kumt mit Gott den Herrn,",
                "Vun H\u0119ben fallt de Snee heraf, de Floth de stiggt vun nerrn."
            ],
            [
                "Un wit ut alle D\u00f6rpen h\u0119r kumt H\u00f6lp un frischen Moth:",
                "\u00bbNu schont de P\u0119r \u2013 de ridt wi noch \u2013 un slat de R\u00fcters dot!\u00ab"
            ],
            [
                "In Slick un Slamm sack menni Herr, de sunst op Siden leeg,",
                "Int Swinmoor liggt nu menni Een, de harr en golden Weeg."
            ],
            [
                "Keen Nam so grot int Holstenland un nich in D\u00e4nnemark,",
                "Dar ligt se nu ahn Kr\u00fcz un Steen, dar ligt se ahn en Sark."
            ],
            [
                "De Garr de full mit Junker Slenz, so grot un stolt he weer,",
                "De lange Reimer Wimerst\u0119d de keem un steek em d\u0153r."
            ],
            [
                "Mit nauer Noth, in Angst un Sorg keem K\u00f6nig Hans dervan;",
                "In M\u00f6ldorp leet he Beer un Win un Bradens inne Pann."
            ],
            [
                "Dat gev en Smaus na Noth un Dod, un Friheit weer dat Arf.",
                "Dat mak de D\u00fcwels Isebrand un de Dusendd\u00fcwelswarf!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "5. Heinrich von Z\u00fctphen",
        "text": [
            [
                "De W\u00e4chter reep. Ganz M\u00f6ldorp sl\u00f6ppt, de R\u0119gen pallscht in Str\u00f6m'.",
                "Vunt Kloster glinstert noch en Licht g\u0119l d\u0153r de Ipernb\u00f6m."
            ],
            [
                "Ant Finster treckt der Schatten lank, un Stimm' un Schritt ward lud:",
                "De D\u0153r st\u00f6rtt op \u2013 in bloten Kopp en Mann inn R\u0119gen rut."
            ],
            [
                "Se hebbt em kn\u0119welt as en Oss, he geit op blote F\u00f6t;",
                "En Tropp vun Minschen folgt em na in Mantels, R\u00f6ck un H\u00f6d."
            ],
            [
                "Se treckt em langs den Klosterhof un langs de d\u00fcstre Strat,",
                "De W\u00e4chter steit v\u0153r Schrecken still, as se v\u0153r\u0153wergat."
            ],
            [
                "Sin Hornl\u00fcch gev en bleken Schin den Minschen int Gesich;",
                "De W\u00e4chter stunn un n\u00fcl de Kopp un st\u0153hn: Herr Heinerich!"
            ],
            [
                "De gung so still in D\u00fcstern fort, un weer so bleek un natt;",
                "Stumm folg de ganze Minschentropp un st\u00f6tt em d\u0153r de Stadt."
            ],
            [
                "En Ketzer finnt keen Nad un H\u00f6lp! se st\u00f6t em ut den Ort,",
                "Un denn mit Larm un mit Get\u00f6s' den Weg na Heide fort."
            ],
            [
                "Se st\u00f6t em langs de depen W\u0119g', se slat em, wenn he fallt:",
                "De Norderm\u00f6ller h\u00f6rt mit Angst, wa't ut den Moorweg schallt."
            ],
            [
                "Keen H\u00f6lp! se jagt em d\u0153r de Nacht, inn R\u0119gen dat dat str\u00f6mt:",
                "In M\u00f6ldorp sl\u00f6ppt doch menni Hart, dat vun Herr Heinri dr\u00f6mt."
            ],
            [
                "In M\u00f6ldorp wakt doch menni Seel, un dankt em fromm un stumm,",
                "Un denkt an sin gewalti Wort vunt Evangelium."
            ],
            [
                "Un he mutt barfot d\u0153r den Frost, un wenn he fallt un b\u0119d,",
                "So flucht se em un schellt se em un st\u00f6t em vunne St\u0119d."
            ],
            [
                "Int Swinmoor is ni Weg noch Steg, dar geit dat wild hend\u0153r,",
                "Bi Hemmingst\u0119d liggt he as dot, se binnt em achtern P\u0119rd."
            ],
            [
                "Bi Braken sl\u0119pt se em v\u0153rbi, an Hogenheid, nat Norn:",
                "De Dag de graut, do seht se bleek den Heider Karkenthorn."
            ],
            [
                "Keen Nad?! Herr Boje hett doch r\u0119dt mit all sin Macht un Kunst!",
                "Keen H\u00f6lp! Sogar en rike Fru bo' Geld und Gold umsunst!"
            ],
            [
                "Bi d\u00fcstre Nacht, as Schelm un Dev, so heeln de B\u00f6sen Rath;",
                "As M\u00f6ldorp wak de anner Dag, do weer dat All to lat! \u2013"
            ],
            [
                "De Tropp heel still int Morgengrau to S\u00fcden anne Weid.",
                "Denn brok he op to Osten um, dweer \u0153wern L\u00fcttjenheid."
            ],
            [
                "De dar al wak, de seeg mit Schreck den Schinner op en P\u0119rd,",
                "En Mann de bl\u00f6tt un kum noch l\u0119v fastkn\u0119welt achtern Steert."
            ],
            [
                "En Tropp in natte Mantels st\u00f6tt em v\u0153rwarts, wenn he sunk:",
                "Dar wag toletz en ole Fru, broch em sin letzten Drunk."
            ],
            [
                "To Norn de Heid dar weer en Platz, dar legen Steen un Schutt,",
                "Dar harrn se hoch ut Holt un T\u00f6rf en S\u00fcnderhupen bu't."
            ],
            [
                "Dar lepen Minschen bald tohop un brochen Sp\u00f6n un Stroh:",
                "Gar menni meen en gude Dat, un d\u0119 sin Deel darto."
            ],
            [
                "En Geestbur fahr v\u0153rbi na Marsch, de broch sin B\u00fcndel Heid;",
                "Herr Heinri b\u0119: Verg\u0119v em Gott, he weet ni, wat he deit!"
            ],
            [
                "Herr Heinri b\u0119: Verg\u0119v se Gott, se weet ni, wat se do't!",
                "Do schin op Heid un op de Geest dat helle Morgenroth."
            ],
            [
                "De Klot de qualm, de Regen str\u00f6m, de Himmel weer as F\u00fcr.",
                "Herr Heinri b\u0119 in Damp un Qualm: O Herr vergib auch mir!"
            ],
            [
                "In Qualm un R\u0119gen lur dat Volk: Gott wull ni, dat dat brenn.",
                "Do keem en Smid, un mit en Slag harr alle Qual en Enn'."
            ],
            [
                "In M\u00f6ldorp ween Herr Boje lud, bet Sachsen weenn se Thran,",
                "Doch Docter Martin s\u00e4: \u00bbdas Wort sie sollen lassen stan!\u00ab"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "De letzte Feide",
        "text": [
            [
                "Nich en Wort war h\u00f6rt, nich en Stimm, nich en Lut,",
                "Se stunn' as de Schap oppe Weid,",
                "Se stunn' as de Rest vun en dalslan Holt,",
                "To F\u00f6ten de Tr\u00fcmmer vun Heid."
            ],
            [
                "So wit man seeg, de Besten ut Land,",
                "Dar weern se fulln as dat Reeth:",
                "Nu stunn noch de Rest un sack oppe Knee \u2013",
                "Se sw\u0119rt nu en Herrn den Eed."
            ],
            [
                "Dar klopp wul menni Hart inne Bost,",
                "Un dat Blot dat krop un steeg,",
                "Doch de Ogen gungn mit Thrann \u0153wert Land,",
                "Un de Mund weer stumm un sweeg."
            ],
            [
                "Denn wit umh\u0119r de Besten ut Land",
                "In Fr\u0119den un Strit v\u0153rut,",
                "De legen nu dot oppet Feld vun Heid",
                "Un stumm \u00fcnner Asch un Schutt."
            ],
            [
                "Nich en Lut war h\u00f6rt as dat Haf un de Floth,",
                "Un de Prester leet se sw\u0119rn,",
                "Oppe Knee dar leeg dat Ditmarscher Volk",
                "Un de acht un veertig Herrn."
            ],
            [
                "Noch schint de H\u0119ben der blau hendal",
                "Un gr\u00f6n dat Holt un de Eer:",
                "De Ditmarschen fallt de Thran int Gras,",
                "Un de Friheit seht se ni mehr!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Unruh Hans",
        "text": [
            [
                "Int Lindner Moor dar steit en H\u00fctt.",
                "Wer is de Ol de buten sitt",
                "In bloten Kopp mit swarte Haar,",
                "As T\u00f6rf so brun un sunderbar?"
            ],
            [
                "So sitt he op en groten B\u00fclt,",
                "As weer't en gaten koppern Bild,",
                "De Backen vun de S\u00fcnn verg\u00fcldt,",
                "De witten Ogen lopt em wild."
            ],
            [
                "Wat makt he hier int Lindner Moor?",
                "Dats Allens brun un wild un sor,",
                "Dar wasst keen Bom in deepen Sump,",
                "Dar schrigt de Pocken holl un dump,",
                "Dar kikt des Morgens ut den Dak",
                "Keen H\u00fctt, as diss, ut Soden makt."
            ],
            [
                "De Moorl\u00fcd hebbt all Fierabnd",
                "Un wannert d\u0153r de Heid tosam,",
                "De Sch\u00fcffeln blinkert wit hendal,",
                "Dat ganze Moor is still un kahl."
            ],
            [
                "De Ole s\u00fcht ni h\u0119r ni hin,",
                "He s\u00fcht man j\u00fcmmer in de S\u00fcnn;",
                "De farvt de H\u00f6chden gold un g\u0119l",
                "Un inne wide Feern en M\u0153l,",
                "Un treckt sik in en s\u00fclwern Strahl",
                "Bi B\u00fcsum still na't Haf hendal."
            ],
            [
                "Wo s\u00fcht he na? un folt de Hann'?",
                "Un r\u00f6hrt de Lippen dann un wann?"
            ],
            [
                "Un s\u00e4 he di ok lud un klar,",
                "Wat he der brummt so sunnerbar:"
            ],
            [
                "Du meenst, he harr di wat vertellt",
                "Vun Babel ut de \u00dcnnerwelt."
            ],
            [
                "Do keem dar Een de Heid hentlank",
                "Mit mischen K\u0119tels spegelblank,",
                "De Backen \u0119bn so mischeng\u0119l,",
                "Dat Haar so swart as Sott un K\u0153l.",
                "De gung al oft den krusen Weg,",
                "De bruk keen Kluwer un keen Stegg.",
                "De keem de brune Heid hendal,",
                "As bruk he nich den Borrn enmal.",
                "De H\u0153v hett Fl\u00fcnk, dat Fahl hett Been,",
                "Hest du en Minschen flegen sehn?",
                "Un sett he \u0153wern Gr\u00f6v so slank,",
                "So klirrn de K\u0119tels g\u0119l un blank,",
                "Denn glinstern em de Ogn un T\u00e4hn",
                "As \u0118benholt un Elfenbeen."
            ],
            [
                "De Ole sitt un s\u00fcht em kam",
                "Un dr\u00fcckt de magern Hann' tosam,",
                "Un as he so na'n H\u0119ben s\u00fcht,",
                "So ward he fr\u00fcndli still un blid."
            ],
            [
                "Man noch en Sprunk un w\u00fccke Schritt,",
                "So steit de Junge v\u0153r de H\u00fctt."
            ],
            [
                "Ut Lumpen kikt de fine Hut",
                "Vun Hals un brede Schullern rut,"
            ],
            [
                "Un wille Kraft un \u00c6wermoth",
                "De kr\u00fcs't de Lippen small un roth.",
                "Doch steit he v\u0153r sin Ole bl\u00f6d",
                "Un sinni op sin nakten F\u00f6t,",
                "De \u0119bn noch d\u0153r de Heiloh gingn,",
                "As kunn keen isen K\u0119d se dwingn.",
                "He leggt de Arms v\u0153rkr\u00fcz tohop",
                "Un b\u00f6gt den willen krusen Kopp,",
                "De em de Ole sach ber\u00f6hrt",
                "Un lang in fremde Sprak besw\u00f6rt."
            ],
            [
                "Denn harrn se sik bi beide Hann'",
                "Un seegn sik, o wadenni! an."
            ],
            [
                "Hest du en ole Moder sehn?",
                "Se sitt un spinnt, alleen, alleen,",
                "Se sitt un spinnt de ganze Dag,",
                "Un liggt un gruwelt Nach v\u0153r Nach;",
                "Se firt \u0119r Wihnacht blot mit Weenn,",
                "Un firt \u0119r Ostern noch alleen,",
                "Un Summers inne warme S\u00fcnn,",
                "So sitt se noch alleen to spinn'.",
                "Un wedder is de Winter dar:",
                "Du lewe Gott \u2013 dat dr\u00fctte Jahr!",
                "De stillen Winterabnds beg\u00fcnnt,",
                "Se sitt der noch alleen un spinnt.",
                "De Snee de knarrt vun menni Tritt,",
                "De Een man blot is nich dermit,",
                "De is so wit, Gott weet wohin,",
                "Un se mutt weenn un spinn' un spinn'.",
                "Dar \u2013 h\u00f6r! dar kumt en Schritt hentlank,",
                "De hett dat ili, na de Gank,",
                "De hett wul noch wat Wichtigs v\u0153r,",
                "De \u2013 h\u00f6r! de kumt an unse D\u0153r \u2013",
                "Un langs de D\u0119l \u2013 wer schull dat w\u0119n?",
                "Moder, \u2013 hol op! dat is din S\u0153n!"
            ],
            [
                "Unruh Hans Kr\u00fcschan, seggt de Ol,",
                "So b\u00fcst du dar? Ik dach dat wul!",
                "Du harrst mi seggt, d\u0153r Busch un Brok,",
                "Du harrst mi seggt, d\u0153r F\u00fcr un Rok,",
                "D\u0153r Noth un Dod, d\u0153r B\u0119k un Bach,",
                "So weerst du hier ton l\u00e4ngsten Dag.",
                "Un noch is Tid: sitt dal! nimm an!",
                "Noch is de S\u00fcnn ni \u00fcnnergan."
            ],
            [
                "Wa wunnerli! Wat weer't en Sprak!",
                "En D\u00fctsch, as weer't in Babel makt!"
            ],
            [
                "Un darmit krop he in de H\u00fctt,",
                "Un hal en Kassen, w\u00fccke P\u00fctt,",
                "En K\u0119tel, F\u00fcrt\u00fcg, Heid un Stroh,",
                "Un bald, so brenn dat lichterloh."
            ],
            [
                "Unruh Hans Kr\u00fcschan! s\u00fch darhin!",
                "Int Water dukt de gollne S\u00fcnn."
            ],
            [
                "Ik heff \u0119r b\u0119dt vun Himmel to Eer,",
                "Dat se di s\u0119ker to mi f\u00f6hr",
                "D\u0153r Murt un Moor, d\u0153r Pohl un Pahl,",
                "Un di vergoll mit gollen Strahl,",
                "Un dat de Gadschi di nich bunn',",
                "Wo Se den Weg ni to di funn'."
            ],
            [
                "S\u00fchst du de Spitz dar achtern Dorn?",
                "Dat is de Heider Klockenthorn!",
                "Ik seeg em nie int Abendroth,",
                "So kakt un brennt mi all dat Blot.",
                "Dar heff ik s\u0119ten in en Lock,",
                "Dar weer ik k\u0119dt an Pahl un Block,",
                "Dar weer ik fastsm\u0119dt an en Pahl,",
                "Dar keem ni S\u00fcnn noch Maan hendal.",
                "Du weerst noch niet in d\u00fcssen L\u0119ben,",
                "Ik harr di kum din Nam eerst g\u0119ben:",
                "\u00bbUnruh Hans Kr\u00fcschan.\u00ab V\u0153r de H\u00fctt,",
                "Hier oppe Stell, wo ik nu sitt,",
                "Dar seet din Mutter oppe Bank,",
                "En Rumnitscheie blink un blank:"
            ],
            [
                "Do keem de Kassak \u2013 h\u00f6! ik wuss,",
                "He brenn v\u0153r Lust, he lach v\u0153r Lust:",
                "So stat de Tiger inne Wuth!",
                "He slog toeerst: ik drop em gut!",
                "Hier is dat Biel, dar is de Murt,",
                "Wo nu de Knaken fult un smurrt.",
                "Se hebbt mi halt un mi verh\u00f6rt,",
                "Ik heff man seggt, ik harr mi w\u0119hrt,",
                "Un keem der'n Kassak noch so grot",
                "Un fat \u0119r an \u2013 ik slog em dot."
            ],
            [
                "Un as ik loskeem heff ik s\u00f6ch:",
                "Kassaks un Rumnitscheie weg!"
            ],
            [
                "De Ole seet un sweeg en Stot,",
                "Un heel de magern Hann' in Schot,",
                "Un sch\u00fctt den Kopp, un wat he mak,",
                "Un mummel wedder'n fremde Sprak.",
                "Am Ende keek he inne S\u00fcnn",
                "Un stunn, as muss he sik besinn'."
            ],
            [
                "Denn slot he sach den Kassen op,",
                "Un sammel mank den Pl\u00fcnn herum"
            ],
            [
                "Un bunn en roden Dok um Kopp,",
                "En bunten Gurt um Liv herum"
            ],
            [
                "Un rich sik hoch un f\u00fcri op,",
                "Un swunk en bunten Stock herum \u2013"
            ],
            [
                "De S\u00fcnn de keek noch \u0119bn herop,",
                "Dat ganze Moor weer still un stumm, \u2013"
            ],
            [
                "Wa wunnerli war't alltohop,",
                "As he nu sung, as he nu brumm!"
            ],
            [
                "Treckst du hin na't Westen?",
                "Treckst du na de See?",
                "Du b\u00fcst Himmelsk\u00f6nig,",
                "Ik Obaroree."
            ],
            [
                "Zepter vun Iskander",
                "Gung vun Hand to Hand:",
                "Trocken in den N\u0119bel",
                "Rut ut Morgenland."
            ],
            [
                "Reckt en Barg na'n Himmel,",
                "Baben blitzt de Snee,",
                "Schickt de Water alle",
                "Na de grote See."
            ],
            [
                "Trocken as de Wulken",
                "Hoch ut Asia,",
                "Swarte Granegina",
                "Trock uns achterna."
            ],
            [
                "Water wasst int Lopen,",
                "Wulken f\u00fcllt de See:",
                "Wo's din Volk, Obaro,",
                "Segg, Obaroree?"
            ],
            [
                "As de Steern an H\u0119ben",
                "Weern wi antosehn,",
                "As de S\u00fcnn an Abend",
                "Sta ik hier alleen."
            ],
            [
                "Schickst du Himmelsk\u00f6nig",
                "Mi din letzten Strahl,",
                "Legg ik \u2013 h\u00f6r! Iskander!",
                "Nu din Zepter dal."
            ],
            [
                "S\u00fchst du se int Westen?",
                "Grote Himmelsree?",
                "S\u00fcnd se achtert Water?",
                "Achter de grote See?"
            ],
            [
                "B\u00fcn so m\u00f6d vunt T\u00f6ben,",
                "Kann ni achterna,",
                "Lat min S\u0153n se s\u00f6ken",
                "In Amerika."
            ],
            [
                "F\u00f6hr du em un Alle,",
                "Wis' du em de Bahn,",
                "Bring du em in Purpur",
                "Na'n Takt-i-Suleiman."
            ],
            [
                "Reckt de Barg na'n H\u0119ben,",
                "Baben blitzt de Snee,",
                "Baben lat em gl\u00e4nzen",
                "As du, Himmelsree!"
            ],
            [
                "As de d\u00fcstern Wulken",
                "Um din gollne Kron,",
                "Sta sin Volk versammelt",
                "Um sin blanken Thron!"
            ],
            [
                "H\u00f6r mi, Himmelsk\u00f6nig,",
                "H\u00f6r mi oppe Knee,",
                "Eenmal noch besw\u00f6r ik",
                "Di as Obaroree!"
            ],
            [
                "De S\u00fcnn versteek de letzte Strahl,",
                "Se smeten sik int Reethgras dal,",
                "De N\u0119wel l\u0119 sik dick opt Moor,",
                "De Pocken quarken dump int Rohr,",
                "Dat F\u00fcr dat flacker g\u0119l un swach,",
                "All\u0119bn un d\u00e4mmri keem de Nach,",
                "De Steern de trocken still un bla\u00df,",
                "Se legen still int kole Gras. \u2013"
            ],
            [
                "De H\u00fctt is lang aln Dutten B\u00fclt,",
                "De R\u00fcschen wasst dar grot un wild,",
                "De Moorkuhl is en swarten Sump,",
                "Dar fleit de Unken holl un dump,",
                "Int Lackreep br\u00f6dt de wille Aant:",
                "Dar hett v\u0153r Tidn en K\u00f6nig wahnt."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "De Kinner larmt",
        "text": [
            [
                "Luri treckt de Abendluch",
                "\u00c6wert Feld so glind;",
                "Wenn'k mi nu wat w\u00fcnschen much,",
                "Weer'k noch eenmal Kind."
            ],
            [
                "Lisen weiht \u0119r Lust un Larm",
                "Wit hendal na't Moor,",
                "As Musik, so week un warm,",
                "All as weer't en Chor."
            ],
            [
                "Kumt mi nich min L\u0119ben v\u0153r",
                "As en swaren Drom?",
                "Wak ik so mal op as G\u0153r",
                "Abends \u00fcnnern Bom!"
            ],
            [
                "All min Freid is s\u00fcnner Klang,",
                "Un min Hart is arm,",
                "H\u00f6r'k in Srhummern as Gesang",
                "So de Kinner larm';"
            ],
            [
                "Sackt mi rein de Spaden dal",
                "Ut de sware Hand.",
                "Gravt de mi den Weg wul mal",
                "Rin int Kinnerland?"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Aflohnt",
        "text": [
            [
                "De S\u0153n de harr \u0119r banni leef, se weer so week un fee.",
                "De Ole schull int Hus herum: wat se sik inbilln d\u0119!"
            ],
            [
                "Se neem \u0119r B\u00fcndel \u00fcnnern Arm, vun Thrann de Ogen blank,",
                "Se s\u00e4 de Ole sacht ad\u00fcs, se s\u00e4 de S\u0153n: heff Dank!"
            ],
            [
                "Se gung bet um de Eck an Tun, un sett sik op den Steen.",
                "De Ole schull int Hus herum, de S\u0153n de stunn un ween."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "De junge Wetfru",
        "text": [
            [
                "Wenn Abends roth de Wulken treckt,",
                "So denk ik och! an di!",
                "So trock verbi dat ganze Heer,",
                "Un du weerst mit derbi."
            ],
            [
                "Wenn ut de B\u00f6m de Bl\u0153der fallt,",
                "So denk ik glik an di:",
                "So full so menni brawe Jung,",
                "Un du weerst mit derbi."
            ],
            [
                "Denn sett ik mi so truri hin",
                "Un denk so v\u0119l an di.",
                "Ik \u0119t alleen min Abendbrot \u2013",
                "Un du b\u00fcst nich derbi."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "S\u00fcnndagsruh",
        "text": [
            [
                "De Rau de treckt d\u0153r Hus un Stall, dat ganze Feld is still,",
                "De Schatten liggt in D\u0153r un D\u0119l, de S\u00fcnnschin oppen Kn\u00fcll."
            ],
            [
                "Dar is en Platz v\u0153r Fr\u0119d un Gl\u00fcck, to Sit de junge Fru!",
                "Se sitt un hollt en Kind in Schot, se sp\u0119lt, se lacht in Ruh."
            ],
            [
                "Keen Wulk is in de blaue Luft, keen Fol in dit Gesich.",
                "Keen Lut! as \u0153wert stille Feld de Klocken feierlich."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "1. Dat Gewitter",
        "text": [
            [
                "\u00bbGau to, Jung! stick de Fork hier in de Eer!",
                "Man d\u00fcchtig deep! s\u00fch so! \u2013 un dar de anner!",
                "Un hier de Kn\u00fcppel d\u0153r de Tinn! \u2013 De Harken",
                "\u2013 Das recht \u2013 man so schreeg \u0153wer an den T\u00f6rfklot!\u00ab",
                "Grotvader wis' un arbei' mit de Hann',",
                "As he dat seggt, un harr dat hild un ili;",
                "Doch weern de Been so gau nich as de Mund,",
                "Se weern al stump un stif, de Waden d\u00fcnn,",
                "De Kneden krumm un b\u0119wri mit \u0119r Spangn.",
                "He stunn un r\u00f6hr de Schoh ni vunne Stell,",
                "Un heel de Arms vuneen, as wenn he tolang,",
                "Un seggt: \u00bbIk will en Dutten Hau derop leggn!\u00ab",
                "Doch keem de Jung em flink un rasch tov\u0153r.",
                "\u00bbS\u00fch so! Das recht. \u2013 Dat ward je'n gruli Wedder!\u00ab",
                "Un darbi trock he an sin breden Hot",
                "Un schov em inne Nack un krau den Griskopp",
                "Un rich den olen krummen R\u00fcgg toh\u00f6ch \u2013",
                "\u00bbDu lewe Gott! dat ward je d\u00fcstre Nacht!",
                "Ik dach dat al; wa weer dat swul un br\u00fcddi,",
                "Un wa de Flegen steken d\u0153r de Str\u00fcmp!",
                "Jan Hinners schull dat F\u00f6r man lerri laten;",
                "He kumt ni vunne B\u00fct, so brickt dat los.",
                "Bi M\u00f6ldorp un int Westen ist noch hell \u2013\u00ab",
                "He dreih de Rump un r\u00f6hr sik ni vun Placken \u2013",
                "\u00bbDoch liggt dat oppe Geest je gn\u0119terswart,",
                "De Wulken hangt hendal bet oppe H\u00f6chden,",
                "In Hastedt is de Thorn man kum to sehn.",
                "S\u00fch an, de Wulk! dat is en Buttelsteert!",
                "Wo de hendal langt, bringt se ok nix Gudes.",
                "Dar geit't al los! S\u00fch, wa dat stufft un dreiht,",
                "As wenn de Hadbarn inne H\u0119ben sw\u0119vt!",
                "Das luter Dack un Reth \u2013 du lewe Gott,",
                "Dar is wul'n halwe Sch\u00fcn to stuben gan!",
                "Un wa dat sus't! Aha! dat s\u00fcnd al Hagel!",
                "Wa se dar danzt! \u2013 Krup \u00fcnner \u2013 so man to! \u2013",
                "Ol Nawer Springer l\u00f6ppt ok al in Draf;",
                "Wat makt he Been! s\u00fch an! he kann nich r\u0153wer \u2013",
                "Dar kumt he rut \u2013 he hett en St\u0119wel vull \u2013",
                "Wi ward to old, dat geit ni mehr, Herr Nachbar,",
                "Krup He man \u00fcnner, hier's noch Platz v\u0153r Een.",
                "Ik denk, dat Wedder jagt wul bald v\u0153r\u0153wer.",
                "De Hageln s\u00fcnd to hart v\u0153r ole Knaken;",
                "Se rasselt mi as Arfen oppen Hot!\u00ab",
                "Un darbi fallt he v\u0153rwarts oppe Hann'",
                "Un krabbelt langsam rinner inne H\u00fctt,",
                "Un sett sik bi de Annern inne Reeg,",
                "De Been v\u0153rut un mit de R\u00fcgg ann T\u00f6rfklot."
            ],
            [
                "He fol de magern Fingern op de Kneen",
                "Un keek, as wenn he b\u0119den d\u0119, umh\u00f6ch.",
                "Wat weer't en old Gesicht! un blid un w\u00fcrdi,",
                "Mit depe Folen un mit blaue Ogen.",
                "De Jung, en Bengel vun en Halfstig Jahr,",
                "Mit \u0119bn son blaue Ogen as de Ole",
                "Un fine blanke Hut, goldg\u0119l verbrennt,",
                "Seeg na em op \u2013 do leih en hellen Blitz",
                "Un l\u00fcch de beiden bleekli int Gesicht."
            ],
            [
                "Dat seeg mal egen ut! De Ol so ruhi,",
                "De stumme deepe Eernst in alle Folen,",
                "Un in dat blanke appelg\u0119le Antlitz,",
                "As mit en Stot, de flegen Kinnerangst \u2013",
                "Un dochen, keek man Beide recht int Og,",
                "So kunn man sehn, dat weer des\u00fclwe Snitt,",
                "Un as de Tiden noch de Ol ni rakt harrn,",
                "De Schritt v\u0153r Schritt en Fol un Runzel dr\u00fcckt",
                "Un mit de sware Last de Knaken b\u00f6gt,",
                "Do weer dat ol Gesicht wul j\u00fcst dats\u00fclwe,",
                "So glatt un blank, mit g\u0119le Lucken rum:",
                "Grotvader weer dat mit sin Kindeskind."
            ],
            [
                "De Hageln danzen lusti v\u0153r de H\u00fctt",
                "Un slogn de nakten Pocken, dat se h\u00fcppen,",
                "Un sp\u0119len inne Feern as witten Schum",
                "Int gr\u00f6ne Gras un op de blanken Gr\u00f6ben.",
                "Doch keek man d\u0153r den R\u0119gen rop na't Holt,",
                "So weer't as harr man'n Platen \u0153wern Kopp,",
                "As keek man d\u0153r en S\u0119v ut fine P\u0119rhaar,",
                "\u2013 Wat man wul deit, wenn Moder backen will",
                "Un man dat Sicht\u00fcg gau vun Nawersch lehnt,",
                "Denn ward dat Allens grau un str\u0119ki d\u00fcster \u2013",
                "So weer dat ok, wenn man de Geest betrach.",
                "Dar hung en Dunst der\u0153wer as en Flor,",
                "Un all de roden Melkk\u00f6h warden grau,",
                "De kuri tostunn' mit den Kopp na Eer",
                "Un mit den krummen Puckel gegen Wind.",
                "Wa sus' dat \u0153wern Kopp int dr\u00f6ge Hau,",
                "Un leep in striken Strom un grote Drapens",
                "De Spilen lank un blubber anne Eer!",
                "Sogar de Stimm war wunnerlich un d\u00fcster,",
                "As ut en Imkorf, wenn de Ole snack.",
                "Dat weer binah, as leeg man inne Dei,",
                "Un h\u00f6r wa Moder sachten Wiwi sung,",
                "Wat j\u00fcmmer sachter, j\u00fcmmer warmer war:",
                "Man h\u00f6r dat knapp, man f\u00f6hl dat Hart al slapen,",
                "Man d\u0119' de Ogen dr\u00f6mi op un to.",
                "Do swunk se hin un h\u0119r, de B\u0153n bew\u0119g sik,",
                "Man seilen af \u2013 un Allens weer v\u0153rbi."
            ],
            [
                "Ol Nawer Springer n\u00fcl ok ganz in Dutten",
                "Un trock de Plinken slapri op un dal.",
                "Doch keem der'n Slag, so hal he'n depen Athen",
                "Un reet de Luken apen as en Sch\u00fcnd\u0153r",
                "Un s\u00e4: Du gro\u00dfer Gott, dat is je gr\u0119si!",
                "Grotvader snack, as r\u0119 he mit sik s\u00fclm;",
                "De Junge h\u00f6r em half, un half dat Dunnern",
                "In Angst; doch reep der'n Kukuk oppe H\u00fctt,",
                "So harr he ok wul Lust hend\u0153r to gripen",
                "Un gau de Lacherduv ant Been to faten.",
                "\u00bbWa dr\u0153hnt dat langs de H\u00f6chden\u00ab, seggt de Ol,",
                "\u00bbUn murrt un knurrt vun Westen gegen an,",
                "As wenn sik Haff un H\u0119ben wat vertelln",
                "Un wulln mal h\u00f6rn, werkeen de deepste Ba\u00df harr.",
                "Ik hol dat mit de Luft; de See is gruli.",
                "Un wenn man oppen Dik bi B\u00fcsum steit",
                "Un denn de Waggen all hemdsmauden kamt,",
                "De een de anner w\u00fcthi oppe Hacken,",
                "Un as en Slang, so wit de Ogen reckt,",
                "Grisgr\u00f6n de ganze lange Dik hentlank,",
                "Mit eenmal gr\u00e4\u00dfli an den Steenwall dunnert \u2013",
                "De een is noch ni weg, so kumt de anner,",
                "In grote Paltens fl\u00fcggt de witte Schum,",
                "Un hoch der\u0153wer fleit de R\u0119genpipers,",
                "De Mewen lacht, de Kiwitt schriggt un schellt:",
                "Dat is en Larm, man kann ni h\u0119bn noch h\u00f6rn,",
                "De egen Stimm verdunst as \u00fcnnern D\u0119k.",
                "Ik weet ni, wa se't utholt in de H\u00fcs'",
                "Dicht achtern Dik \u2013 de Schum fl\u00fcggt anne Finstern.",
                "Man kann sik doch an Allens wenn' un w\u00f6hnn! \u2013",
                "De ol Jan Schipper hett mi oft vertellt,",
                "Man h\u00f6r int Bett de Sch\u0119pswach d\u0153r de Sch\u00f6steen,",
                "As fahrn se dribens baben \u0153wer hin.\u00ab"
            ],
            [
                "De L\u00fcttje seet un dr\u00f6m un h\u00f6r em to,",
                "Und seeg em an mit grote apen Ogen.",
                "Dat weer em meist, as h\u00f6r he s\u00fclm dat Haf,",
                "Wenn Obbe mummel un de R\u0119gen palsch,",
                "Un Nawer Springer j\u00fcmmer deper snurk,",
                "Bet wedder'n Blitz dat Dr\u00f6m un Slapen st\u00f6r,",
                "De ganze Gegend witt un bleek bel\u00fcch",
                "Und denn verswunn \u2013 de Ogen weern as blind,",
                "Dat Dunnern keem un Nawer Springer jap,",
                "Un Obbe fung sin old Vertellen an."
            ],
            [
                "\u00bbAm leefsten b\u00fcn ik buten un opt Feld;",
                "Bi'n Wedder is mi't inne Stuv to eng.",
                "De L\u00fcd hebbt j\u00fcmmer Angst, wenn se alleen s\u00fcnd,",
                "Un s\u00fcnd se binn', so s\u00fcnd se mall un kr\u0153ti.",
                "Ik b\u00fcn ni bang, doch kann ik ok ni hebbn,",
                "Wenn bi'n Gewitter lacht un schrachelt ward.",
                "Mi d\u00fcnkt, uns Herrgott hett dat Rik alleen,",
                "Un wenn he snackt, so schulln wi Annern swigen.",
                "He snackt je doch ni alle Dag' mit uns,",
                "Un wenn he't don schull, wi verstat em nich:",
                "So mutt he wul mit\u00fcnner'n Machtwort spr\u0119ken."
            ],
            [
                "Dat is mi as de Orgel inne Kark.",
                "Ik weet dat noch, wat harr ik banni Lust,",
                "Un frog min Vader oft, bet he am Ende",
                "Mi mal ann S\u00fcnndag na de hogen St\u00f6hl broch.",
                "Do seeg ik denn de graue Organist,",
                "Wa he dar mit de Fingern pick un teek,",
                "Un darmit dr\u0153hn dat, dat de Seel Een b\u0119wer.",
                "Wi kamt wul ok mal na de hogen St\u00f6hl",
                "Un seht de Organist, de dar nu sp\u0119lt."
            ],
            [
                "Min Vader lee ni mal, wenn't leih un wedder,",
                "Dat wi eenanner wisen, wo dat weer.",
                "He s\u00e4: dats v\u0119l to grot v\u0153r Minschenfingern;",
                "Wat reckst du mitten Arm? schall he em afslan?",
                "Sogar wenn wi uns Abnds den Wagen wis'ten",
                "Un wa he jede Nacht um Karkhof fohr,",
                "So s\u00e4 he: Lat dat na, n\u00fcckt mitten Kopp:",
                "De H\u0119ben is to hoch v\u0153r unse Arms."
            ],
            [
                "Ik weet ni rech, de Minschen s\u00fcnd nu anners.",
                "De Furcht is weg un darv\u0153r hebbt se Angst.",
                "Wi gungn ni geern in d\u00fcstern \u0153wern Karkhof,",
                "Doch bi'n Gewitter j\u00fcmmer drist to Feld.",
                "Uns Herrgott kann uns finn', wo wi ok s\u00fcnd.",
                "Se stat nich \u00fcnnern Bom, se meent, dat drippt se,",
                "Un haut de B\u00f6m doch dal v\u0153r lumpen Geld:",
                "Denn denkt se nich, uns Herrgott kunn se drapen,",
                "Un hett doch wassen laten, wat se umsmit.",
                "De ganzen H\u00f6lter swinnt Een v\u0153r de Ogen.",
                "Ik kann't noch denken ut min jungen Jahrn,",
                "Do weer de ganze Geest noch vull vun Eken.",
                "Dat dare Lock, hier dweer hend\u0153r na Schruben,",
                "Is eerst v\u0153r w\u00fccke Winters apen kam.",
                "Wi segen do vunt Moor ut nix as B\u00f6m.",
                "Ik weer dat anner V\u0153rjahr rein verbistert,",
                "As ik dat nakte, kahle D\u00f6rp der sehn kunn.",
                "In H\u00e6gen op min s\u0119li Vaders St\u0119d",
                "Dar reck de dichte Wold ann Appelhof.",
                "Wi gungn man d\u0153r de K\u0153k, de Sot v\u0153rbi,",
                "Ant Imschur bi de Stickerbein na't Backhus,",
                "Dar hung en groten Ellhorn merrn der\u0153wer,",
                "Dar weer uns Sp\u0119lplatz v\u0153r de swarte D\u0153r",
                "Int gr\u00f6ne Gras, dar leep de B\u0119k v\u0153rbi,",
                "Un \u0153wert St\u0119gelsch weer man glik int Holt.",
                "Wat gev dat dar int V\u0153rjahr all to kiken",
                "Mit all de Bl\u00f6m un all de gr\u00f6nen Kr\u00fcder,",
                "De Ranken un dat Maas un Pockenst\u00f6hl!",
                "Dat r\u00fck so gr\u00f6n, dat raschel in de Bl\u0153der,",
                "Un wi vertelln uns allerlei Geschichten",
                "Vun Giftbl\u00f6m un de Slangenk\u00f6nigin",
                "Mit Minschenstimm un mit en golle Kron,",
                "De l\u0119 se wul en Melkdiern oppen Platen,",
                "Wenn se \u0119r gut weer: awer weer se dull,",
                "So fat se sik den Swanz int Mul un rull sik",
                "Un tr\u00fcndel as en Rad \u0119r achterna.",
                "So maken wi uns s\u00fclm am Ende gruli",
                "\u2013 Du lewe Gott, wat hebbt son Jungs v\u0153r Kn\u0119p! \u2013",
                "Un meenn se keem, un heeln de Arms umh\u00f6ch",
                "Un petten denn hochbeenti d\u0153r dat Slangkrut",
                "Un segen nix as S\u00fcnndrang oder Snaken.\u00ab"
            ],
            [
                "\u00bbDe Wulken ward al d\u00fcnner,\u00ab seggt de Ol",
                "Un kikt herut un l\u0153hnt sik wit v\u0153r\u0153wer:",
                "\u00bbBi Schruben schint de S\u00fcnn al oppe Heiloh,",
                "Doch gift't bi Ollerah noch d\u00fcchti Hagel,",
                "Dar gat de witten Strahlen lik hendal,",
                "Ok gr\u00fcnzt de Dunner dar noch j\u00fcmmer fort. \u2013",
                "Dat sw\u00e4nzt sik op int Norn, dar ward dat str\u0119ki;",
                "De Buttelsteert is wat na't Osten gan",
                "Un hangt bi Hastedt as en Windelbom.",
                "De Schippers seggt, de treckt sik hin na't Water,",
                "He drift wul allnagrad de Eider rop.",
                "Wa ward he witt! \u2013 Dar stiggt aln Lurk toh\u00f6ch!",
                "Ik l\u00f6v, wi hebbt dat dullste Schur wul hatt.\u00ab"
            ],
            [
                "Un darmit kruppt he v\u0153rwarts oppe Hann'",
                "Un stickt den olen Griskopp, as he snackt,",
                "Un na un na de Schullern ut de H\u00fctt,",
                "Un st\u0119hnt un treckt de stiwen olen Been",
                "Denn achterna un allnagrad toh\u00f6ch,",
                "Un kikt sik rum un steit in warmen R\u0119gen.",
                "De Lurken singt em lusti \u0153wern Kopp,",
                "De Dunner murrt noch sachden in de Feern,",
                "Ol Springer liggt un sl\u00f6ppt, de N\u0153s in Bossen,",
                "De Jung is half in Drom un half int Waken,",
                "As Nawer sagt un Obbe buten kl\u0153nt",
                "Un as dat k\u00f6hli in den Ingank treckt.",
                "He wuss ni recht, weer he int Holt bi H\u0153gen",
                "Un seeg de B\u0119k, de Grasplatz un de D\u0153r,",
                "Un r\u00fck dat dar na Bl\u00f6m un Pockenst\u00f6hl",
                "Un Slangkrut? oder leeg he achtern Dik",
                "Un weer int Bett un h\u00f6r de Waggen palschen",
                "Un \u0153wern Kopp de Sch\u0119pswach d\u0153r den Sch\u00f6steen,",
                "Un seeg de S\u0119geln inne graue Feern,",
                "Un wit, wit weg dat Land mit alle Wunner: \u2013",
                "Denn v\u0153r em stunn der, as en Bild in Rahm,",
                "En Mann mit graue Haar, den Hot in Hand,",
                "Un w\u00fccke Drapens lepen langs de Backen,",
                "\u2013 He wuss nich, op he ween un wat dat weer, \u2013",
                "De seeg mit blaue Ogen rop na'n Himmel,",
                "Un um em rum un gegn dat gr\u00f6ne Holt",
                "In widen Bagen stunn der still un sch\u00f6n",
                "In alle Farben, de man denken kann,",
                "En Ehrenport vun een H\u00f6ch na de anner."
            ],
            [
                "De Ole teken mit den Hot herum",
                "Un seggt: Kumm rut, min Jung, dat is v\u0153r\u0153wer!",
                "Wi w\u00fcllt to Hus. Dats Firdag v\u0153r vundag':",
                "Uns Herrgott ruht; to morgen gift dat Arbeit."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "2. De S\u00fcnndagmorgen",
        "text": [
            [
                "\u00bbWat is der S\u00fcnndagmorgens all to don!",
                "Man mag sik kehrn un kanten as man will,",
                "Noch j\u00fcmmer is der'n Eck, wo man ni w\u0119n is.\u00ab",
                "So seggt en rasche Fru mit rode Backen",
                "Un snackt mit Nawersch inne Stratend\u0153r.",
                "Int Snacken ult se gau en Spinnwipp dal",
                "Un wischt de Sprossen an de Husd\u0153rfinstern.",
                "\u00bbDe Jung, min Heinri, kunn mil wul al h\u00f6lpen,",
                "Doch sp\u0119lt un sitt de lewer bi sin Obbe,",
                "De slapt tosam un gat tosam to Feld,",
                "Dats Water op sin M\u0153l, de Ol vertreckt em,",
                "De seggt, son Jung de mutt en Spaden hebbn,",
                "De Bessen un de Ul is v\u0153r de Frunsl\u00fcd.",
                "Ik do't ok lewer s\u00fclm, as dat'k em qu\u00e4l,",
                "He's doch je'n Kind, un kann so banni ficheln.",
                "Nu sitt he al bi Obbe inne Stuv;",
                "Ik weet ni, wat se makt, se s\u00fcnd je still \u2013\u00ab",
                "Un darbi wis' se na de Stubend\u0153r \u2013",
                "\u00bbSe l\u0119s't je wul\u00ab \u2013 de D\u0153r stunn inne Knirr;",
                "Se lang tor\u00fcgg un trock se'n b\u0119ten apen,",
                "Un Nawersch keek vun achtern d\u0153r de R\u0119z.",
                "Dar seet de Ol, de Been v\u0153rkr\u00fcz an Aben,",
                "De Nachm\u00fctz keek man \u0119ben ut den L\u0153hnstohl,",
                "Un heel dat Bok, dat j\u00fcs de S\u00fcnn darop schin.",
                "Sin Enkel stunn mit beide Arms opt L\u0153hnelsch",
                "Un keek mit in un seeg em \u0153wer de Schuller.",
                "De Ol weer ganz verdeept un r\u00f6hr de Lippen",
                "Un jag de Flegen dann un wann vunt Bok;",
                "Nieschirig folg de Jung dat mit de Ogen",
                "Un mak den Hals so lank, as wull he't \u0119ten.",
                "De S\u00fcnnschin full em op sin blanke Back",
                "Un spel as Gold em in de g\u0119len Haar.",
                "So steit int Holt en Martjen bi en Stubben:",
                "Op beide fallt de S\u00fcnn un beide dr\u00f6mt,",
                "Vun Lust un Gl\u00fcck de Een, vum Dod de Anner."
            ],
            [
                "Dat weer ok \u0119bn so ruhi as int Holt.",
                "Man h\u00f6r den Kater sagen \u00fcnnern Aben,",
                "De Steilitsch wett sin Snawel anne Wiern",
                "Un knapp de Korns un strei dat Sluf herum,",
                "Steek denn den bunten Kopp herut ut Bur,",
                "Un keek sik um so listi as en Hahn,",
                "Denn dalwarts, trock sin Fingerhot herop",
                "Un drunk un leet em falln un glup em na."
            ],
            [
                "So stun un glup Fru Nawersch d\u0153r de R\u0119z,",
                "Na de Sit un na de, un na de Beiden,",
                "Un na de Ecken, as en Conterl\u00f6r,",
                "Un na de Fotborrn mit den witten Sand,",
                "Wo Heinri noch man kum en Spor in pett harr,",
                "Un denn na't Finster na den blanken Disch."
            ],
            [
                "De Moder stunn un l\u0119s' \u0119r ant Gesich,",
                "As spegel sik \u0119r ganze Freid darin,",
                "\u0118r ganze Staat, de Stuv mitsams \u0119r Heinri.",
                "Se mark ok glik, wat Nawersch fragen wull:",
                "\u00bbMin Mann is al to Feld un s\u00fcht na't Land,",
                "Ik lur all lang, he hett noch gar ni drunken.\u00ab",
                "Denn \u00fcnnert Spegel damp de Kaffeek\u0119tel",
                "Un blau un witte Tassen stunn' torech.",
                "Se snacken noch, do war dat buten lud:",
                "En raschen, fasten Schritt un denn noch een,",
                "En harre Stimm un Spr\u0119ken keem der neger,",
                "Man h\u00f6r en Hund sik freiden un Gebell",
                "Un darop tr\u0119dn twee Mannsl\u00fcd inne D\u0153r,",
                "De een op St\u0119weln un mit Hot un Stock,",
                "En breden Mann mit deepe Pockennarben,",
                "De anner keem in T\u00fcffeln mit en Pip.",
                "\u00bbGun Morgen, Hansohm! Kr\u00fcschan b\u00fcst du dar?",
                "Kumm bald wedder, Nawersch! Gat man in!",
                "De Kaffe wahrt al lang, du b\u00fcst wul m\u00f6d!\u00ab",
                "Un darmit heel se wit de D\u00f6rnschd\u0153r apen."
            ],
            [
                "Grotvader trock de Brill wat inne H\u00f6ch",
                "Un gev den Jung dat Bok un s\u00e4 gun Morgen,",
                "Gev Hansohm ok de Hand un ok sin S\u0153n,",
                "Un frag na dit un jenes wat der v\u0153rfull."
            ],
            [
                "Do damp de warme Kaffe inne Tassen,",
                "Dat quickt en M\u00f6den na en sware Tour.",
                "De Husfru schenk un Hansohm leet sik kragen,",
                "Ok Obbe r\u00fcck tum tweeten Mal to Disch;",
                "Un as se drunken, seet de Jung un bl\u0153der",
                "Wat n\u00f6\u00dfen keem un wa de Sak wul bileep.",
                "Sin Vader harr em dann un wann int Og,",
                "Doch s\u00e4 he nix un leet em still bet\u0119mn."
            ],
            [
                "\u00bbDe Kaffe deit Een gut, dat ward al kold!",
                "De Winter is en Mann mit isern Fingern!",
                "Grotvader fr\u00fcsst all,\u00ab fangt do Hansohm an,",
                "\u00bbMi d\u00fcnkt wi schulln man na Brunsilgen gan;",
                "Se seggt, dar \u0119t se Wihnacht ripe Stickbein,",
                "As wi Johanni, dat weer wat v\u0153r Obbe,",
                "Son nette Warms, as hier bi unse Hauarn,",
                "Dar's nu je licht vun Hamborg hintorecken,",
                "De Junges singt: Brunsilgen is nich weit.\u00ab"
            ],
            [
                "De Glaser reis't nu ok, seggt do de S\u0153n,",
                "Mit Fru un Kind vunmorgens weg na Hamborg."
            ],
            [
                "\u00bbJa, ja,\u00ab seggt Hans, mi d\u00fcnkt ik harr noch Lust,",
                "\u00bbWeer blot man nich de grote Pohl dertwischen.",
                "Se schrivt je vun Amerika, dats pr\u00e4chti,",
                "De Ossen lopt der wild, man kann se fangn,",
                "Een l\u00f6ppt der oft en Dutzend inne Sch\u00fcn,",
                "Un Hasen s\u00fcnd so tamm, man kann se gripen;",
                "Un denn de Vageln, dat mutt pr\u00e4chti w\u0119n!",
                "Ik mag so geern en wille braden Duv.\u00ab",
                "Un darbi wisch he smerri um den Mund,",
                "Un keek sik lusti ut sin l\u00fcttjen Ogen."
            ],
            [
                "De Annern smustern, denn se kenn' em wul,",
                "Un dat he geern en guden Braden eet,",
                "Se n\u00f6mn em wul Hans Maanschin v\u0153r sin Backen."
            ],
            [
                "Do seggt de Brede: \u00bbHansohm, Spa\u00df bi Sit,",
                "Wull Obbe mit, ik wuss ni, wat ik d\u0119,",
                "Ik l\u00f6v, man kann wat warrn g\u00fcndsit dat Water;"
            ],
            [
                "Denn wat man h\u00f6rt, dat Meiste is doch gut,",
                "Dat is der frier, nich so enk un \u00e4ngstli,",
                "Dar is noch Rum; wer will, de finnt sin Brot.\u00ab"
            ],
            [
                "\u00bbJa Platz genog,\u00ab fallt Maanschin em int Wort,",
                "\u00bbDes Morgens leggt man'n Ledder an sin Hus,",
                "Wenn man een hett \u2013 en Hus \u2013 un nimt sin Kiker,",
                "Un seggt sik denn gun Morgen mit sin Nawer.\u00ab"
            ],
            [
                "Snack Du man los! wat wahr is, blift ok wahr!",
                "Dats hier so enk, man dr\u00e4ngt sik een ant anner",
                "Un snappt dat Brot sik redi v\u0153r den Mund weg.",
                "Dar's keen Gesch\u00e4f, vun alle s\u00fcnd to v\u0119l,",
                "Un Een sitt glik de Anner oppe Hacken.",
                "Nimm man de Kopl\u00fcd! alke Hus en Schild!",
                "Man handelt rein mit Allns, sogar mit Bl\u00f6m!",
                "Un wenn man't rech betrach, mit Minschenkinner.",
                "Un j\u00fcmmer kumt wat Nies un noch wat Nies,",
                "Vun Sw\u0119welsticken an bet na de St\u00fcern.",
                "Man weet ni, wat man hett un wat dat weerth is,",
                "Se kunn je noch mal opfinn', Gold to maken",
                "Un Korn to buden op den B\u0153n int Hus.",
                "Den D\u00fcnger halt se ut Amerika",
                "Un arnt den sch\u00f6nsten Weten op de Heiloh.",
                "Un jede Placken Eer un jede Krut,",
                "Un jede Knaken s\u00f6cht man un betahlt man \u2013",
                "Ik weet ni, wa dat rut schall mit de Tid.",
                "Dat g\u00e4hrt un w\u00f6hlt vun \u00fcnnern bet na baben,",
                "Dats All as een Get\u00f6s', as in en Imkorf.",
                "Dats j\u00fcs ni h\u00e4\u00dfli, un se n\u00e4hrt sik All,",
                "Ik weet ni mal, wa't m\u0153gli \u2013 Een vun Annern,",
                "De All nix hebbt un dochen Allens mitmakt;",
                "Un operkl\u00e4rter ward se, dats gewiss,",
                "Un afpoleert bi all dat ewi Driben;",
                "Ok is dat rech en drifti munter L\u0119ben,",
                "Vun Morgens fr\u00f6h bet Abends lat to gang:",
                "Doch ward mi't all to larmdi un to lud.",
                "Een ward to Moth, as fahr man opt Carussel:",
                "Wenn man ok still sitt, dreiht man doch herum,",
                "Un endli l\u00f6ppt de Borrn Een \u00fcnnern F\u00f6ten. \u2013",
                "Mi s\u00fcnd de L\u00fcd to happi un to hasti;",
                "Mit stille Arbeit kumt keen Minsch mehr d\u0153r,",
                "De l\u00fcttste Natelhandel is nu b\u0119ter.",
                "Wi ward am Enn' noch Juden mit enanner;",
                "Wer arbeidn will, is redi blot Maschin."
            ],
            [
                "Un doch is mi am gl\u00fccklichsten to Moth,",
                "Wenn'k Dag an Dag so rech de Glieder bruk,",
                "De ganze W\u0119k int Wirken un alleen,",
                "Un as en M\u0153lenp\u0119rd int s\u00fclwe Spor",
                "Un Eenerlei, as V\u0153rjahrs bi den T\u00f6rf.",
                "Denn gat de Been un Arm \u0119rn egen Gank",
                "Un de Gedanken still un sach \u0119rn annern,",
                "De strid sik nie, dat Hart is so gesund,",
                "Un dat Gew\u0119ten r\u00f6hrt sik nich in Bossen.",
                "Man weet, wat Rech un Plich is ahn to gruweln,",
                "Un wat man schall un mutt, al wenn man opsteit,",
                "Un Abends is man recht vun Harten m\u00f6d,",
                "Dat \u0118ten smeckt, de Stunn de glid der hin,",
                "Un mit de S\u00fcnn, so sachen op un dal,",
                "Stiggt Een de Kraft un Lust un sackt to Rau,",
                "Un mit de ganze Welt is man in Fr\u0119den;",
                "Ik n\u00f6m mi dat de Seel- un Arbeitsruh."
            ],
            [
                "Dit R\u0119ken un Ber\u0119ken un Belurn",
                "Un Snack un Schachern is mi rech toweddern!",
                "Ik l\u00f6v, dats inne nie Welt ni n\u00f6di.",
                "Dar kofft man sik sin l\u00fctten Placken Land",
                "Un bud em an un s\u00fcht sin Saken wassen",
                "Un denkt: dat is de Lohn v\u0153r sure Arbeit.",
                "Denn hett man hier ok S\u0119gen op sin Feld,",
                "So weet man kum, wov\u0119l de Staat noch aftreckt;",
                "Mit all de St\u00fcern ward't je \u00fcmmer arger.",
                "Un all de feinen Herrn mit Brill un Stock",
                "Un W\u0119tenschop un Hochd\u00fctsch un wat Anners \u2013",
                "Ik h\u00f6r je oft int Weerthshus wat se snackt,",
                "Dat Meiste is doch luter Kl\u0153neri;",
                "Un dochen s\u00fcht man j\u00fcmmer eerst nan Rock",
                "Un ward de K\u0119rl mit\u00fcnner gar ni wis \u2013",
                "N\u0119, as ik segg, dat is ni uttoholn!"
            ],
            [
                "Ja, denn m\u0153t wi je redi oppe Been,",
                "Meent do de Dick un makt en breden Mund,",
                "Un sm\u00f6kt, dat em de Damp de Kopp verstickt:",
                "Du v\u0153r de Friheit un ik v\u0153r de Duben,",
                "Un Heinri kann je Bl\u00f6m un Nester s\u00f6ken.",
                "De L\u00fcttje stunn al wedder achter Obbe",
                "Un keek sin Vader stif na Mund un Ogen.",
                "He war wat roth und lach, as Hans em anr\u0119d. \u2013"
            ],
            [
                "Denn reis't man, seggt de Ol, ik reis' ni mit!",
                "Man wesselt nich sin Heimat as sin Rock,",
                "Ik kann ni l\u0119ben ahne Vaderland,",
                "Un wer darhin geit \u2013 n\u0119! de hett keen mehr.",
                "Wa dur't mi nich de armen stackels Minschen,",
                "De Noth un Hunger un de Adel wegdrift!",
                "Ik weet noch as de \u00c6werelvschen keemn",
                "Un de ut Holsten ut Lifegenschaf,",
                "De weern je rein verd\u00fcmmert as dat Veh,",
                "Un so versch\u00fcchtert as de Schap opt Markt,",
                "De schu'n sik v\u0153r \u0119r lifli Vadersnam",
                "Un kropen hier as Spitzbobn mank uns rum:",
                "Wenn de darhin gat, ja, dat g\u0119v ik to,",
                "De hebbt ni Hus noch Klus' un Vaderland.",
                "Doch hier op unsen l\u00fctten frien Placken",
                "Kann dat, so Gott will, nie so gruli warrn:",
                "Hier hebbt uns Olen v\u0153r de Friheit bl\u00f6tt,",
                "Un darvun is de Marsch noch j\u00fcmmer vull,",
                "In jede Ader l\u00f6ppt en Dripp dervan,",
                "So niedrig un so hoch, se hebbt em all,",
                "Un de am meisten, de dat gar ni markt.",
                "Dat is de Friheit, de der in uns stickt",
                "As Slach un Art vun Vader un vun Moder.",
                "De makt de Slechsten grof un \u0153werdadi",
                "Un unse Besten grad un slich un rech.",
                "Dat anner is man Allens Snackeri,",
                "Vun baben kumt de Knechschaf nich hendal,",
                "Wenn wi man w\u00fcllt, de F\u00fcrsten k\u00fcnnt ni v\u0119l.",
                "Dat is mi j\u00fcs as mit de Relion:",
                "De lett man sik ni g\u0119ben un ni n\u0119hm,",
                "De hett man j\u00fcs am meisten, wenn dat knippt."
            ],
            [
                "Wa meent j\u00fcm, dat is ruhi achtert Weltmeer?",
                "Dar dr\u00e4ngt dat ok un drift un rift sik af,",
                "Wo F\u00fcrsten f\u0119hlt, dar dr\u00fcckt Verstand un Geld;",
                "De Herrschaf is ni ut de Welt to bann',",
                "So weni as de Furch v\u0153r Gott den Herrn. \u2013"
            ],
            [
                "In Gottes Namen reis't \u2013 ik ga ni mit!",
                "En olen Stubben lett sik nich verplanten.",
                "Ik will hier t\u00f6ben, bet min St\u00fcndlein kumt."
            ],
            [
                "De Ole sch\u00fctt de Kopp un fol de Hann'",
                "Un wis' un keek mit bl\u00f6de Ogn na D\u0153r:",
                "Dar stunn min s\u0119li Fru mit rode Backen",
                "As Melk un Blot so frisch \u2013 wat weert en Diern! \u2013",
                "S\u00fcnnabnd v\u0153r Pingsten \u2013 och v\u0153r v\u0119le Jahrn! \u2013",
                "Ik harr dat Hus vun Martin Peters kofft,",
                "Wi keemn vun H\u0153gen rop dat to besehn,",
                "Un gungn dar langs den Fotstig bi den Pohl,",
                "De letzte Festdag schull uns Hochtid warrn:",
                "Do stunn se hier tum eersten Mal in D\u0153r.",
                "Se seeg sik um vun baben bet na nerrn,",
                "Un s\u00e4: dats also unse! g\u0119v man Gott,",
                "Dat wi hier blivt bet an uns s\u0119li Enn'!"
            ],
            [
                "As se to Rau gung, stunn se hier as Lik,",
                "Un langs den Fotstig gung ik achterna.",
                "Un s\u0153ben Kinner heff ik dar hentlankbrocht.",
                "Ik seeg de Dr\u00e4gers noch un jede Sark,",
                "As gungn se all toglik \u2013 en lange Reeg \u2013",
                "Vun grot un l\u00fctt \u2013 min Kr\u00fcschan is man nabl\u0119bn.",
                "\u2013 De's j\u00fcs so old as disse Esch v\u0153rt Finster \u2013",
                "De grote hier \u2013 den plant ik as he keem;",
                "De l\u00fctt is j\u00fcnger, \u2013 ok de S\u00fclwerpappel;",
                "De Eek is v\u0153r min \u00d6llst \u2013 de wull ni wassen \u2013 \u2013",
                "Man blot de ol Kastanje weer hier al, \u2013",
                "Den Eschen hal ik s\u00fclm ut Norderwold.",
                "Wa wasst se all! \u2013 as weern se ewi junk \u2013",
                "Wi Minschen kamt un gat as Bl\u00f6m un Gras."
            ],
            [
                "Dar hebbt min Kinner sp\u0119lt, de een na't anner,",
                "Dar seten wi des Abends op de Grasbank",
                "Un segen to, un unse Nawers keemn,",
                "De j\u00fcngern mit to sp\u0119ln, de oln to snacken,",
                "Bet allens still weer, un de W\u00e4chter reep.",
                "Dar warn wi mit enanner still un grau.",
                "Wa menni Een, de dar as Jung herumdav,",
                "Seet mit de Jahren ruhi bi uns Olen,",
                "Un menni Jahr, wenn't wedder Summer war,",
                "So feil dern witten Kopp in unse Reeg,",
                "Bet mi't toletz doch gar to faken keem,",
                "Ik kunn mi mank de Annern nich mehr finn',",
                "Un j\u00fcmmer fremder warn mi de Gesichter,",
                "Ok ward mi dat des Abends gar to kold,",
                "Ik hol mi nu wat fr\u00f6her inne Stuv,",
                "Un kik d\u0153rt Finster na min olen B\u00f6m."
            ],
            [
                "N\u0119, n\u0119, min olen Fr\u00fcnn', ik ga ni weg,",
                "J\u00fcm s\u00fcnd mi bl\u0119ben, as de annern gungn,",
                "De letzten op den Platz vun all de annern, \u2013",
                "Ob ik se neegsten V\u0153rjahr wul noch gr\u00f6n seeg? \u2013 \u2013"
            ],
            [
                "De Ole st\u00fctt de Hann' op beide L\u0153hnelsch",
                "Un h\u0119v de R\u00fcgg en b\u0119tjen ut den Stohl",
                "Un keek mit bl\u00f6de Ogen rut ut Finster."
            ],
            [
                "Do fat de L\u00fctt em sachen an sin Arm,",
                "Un Kr\u00fcschan neem sin Tass vun Mund un pu\u00df se,",
                "As weer de Kaffe hitt \u2013 un sett se hin \u2013",
                "Un weer to h\u00f6ch, un greep de Ol sin Hand",
                "Un l\u0119 de anner op de Jung sin Kopp:",
                "\u2013 He harr sik wul wat Kaffe int Gesich pust,",
                "Dar stunn' w\u00fcck Drapens inne Pockennarben; \u2013",
                "Doch s\u00e4 he nix un seeg de Ole an,",
                "De Ole em, un denn sin Kindeskind.",
                "So stunn' se dar, as weert en Klewerdree,",
                "De s\u00fclwe Art un Snitt, de s\u00fclwe Slach,",
                "Un doch so unlik as vun Harst tum Fr\u00f6hjahr,",
                "De stille witte Winter twischen Beide.",
                "Ok Hansohm h\u0119v sik sachen inne H\u00f6ch",
                "Un stell sin Pip to Siden annen Stohl,",
                "As stocken Damp un Witz em innen Mund."
            ],
            [
                "Do h\u00f6r de Ol sin Swigerdochter weenn,",
                "He dr\u00fcck de Beiden lisen anne Sit,",
                "Un seggt: Lat uns to Kark un lat uns b\u0119den,",
                "Dat wi hier blivt bet an uns s\u0119li Enn'."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "3. Heinri",
        "text": [
            [
                "De Hansohm wahnt ok redi wunnersch\u00f6n!",
                "De Wisch an Garn un an de Wisch dat Holt,",
                "Un rechts un links de M\u00f6ller un de Prester:",
                "De hett genog vun Eer un ok vun Himmel,",
                "De d\u00f6ss ni wannern na Amerika \u2013",
                "Vun v\u0153rn de warme S\u00fcnn, na'n achtern Schatten,",
                "Un rund herum de gr\u00f6ne Ogenweid ..."
            ],
            [
                "He's ok al rut un lett de Ogen lopen,",
                "De S\u00fcnn un Wollgefalln op beide Backen.",
                "He kikt mal \u0153wern Dik un na de Swan,",
                "Un h\u00f6rt v\u0153r D\u0153r dat Water un de R\u0153der:",
                "Dats nett vun Feerns, ok wenn man \u00f6ller ward",
                "Un hett al graue Haar, as Hansohm kr\u0119gn hett.",
                "Dat ward Een n\u00f6di as dat d\u00e4gli Brot,",
                "Een smeckt doch nix, wenn dat en daglang feilt,",
                "Un de Gewohnheit makt dat j\u00fcmmer s\u00f6ter;",
                "Un Hansohm, de ni Kind noch K\u00fcken hett,",
                "\u2013 Uns Heinri is eerst dar, so lang he grot is \u2013",
                "Steit nu binah as fr\u00f6her Obbe d\u0119,",
                "Un kikt na B\u00f6m un B\u00fcsch, as weern't sin Kinner."
            ],
            [
                "Uns Heinri sluntert lewer langs den Hof",
                "Un s\u00fcht na Risen un Levkojenplanten,",
                "Un wa de dicken K\u00f6pp vun Bohn un Arfen",
                "In lange Reegn de swarten Betten kl\u00f6vt."
            ],
            [
                "Dat is en egen Bengel, still un schu.",
                "Man schull wul meenn, de kunn en Eek utriten:",
                "Dat deit he ok \u2013 son l\u00fcttje as en Finger,",
                "Wenn he een finnt, wo Minsch un Veh herumpett,",
                "Un driggt se sorgsam, as en Vagelnest,",
                "Mit beide Hann', un plant se still in Garn."
            ],
            [
                "Vunmorgens geit he lingelangs den Hof",
                "Un stellt sik anne Heck, de na de Wisch geit.",
                "He l\u0153hnt sik mit de Ellbagn op de Port,",
                "Un s\u00fcht ged\u00fclli na de K\u00f6h int Grasen.",
                "Wa r\u00fckt dat s\u00f6t un kr\u00fcdri na Kaneelbl\u00f6m!",
                "Un stormt der gr\u00f6n un safti rut ut Gras!",
                "Un langs de stille Wisch mit stille K\u00f6h",
                "Dar drus't un dr\u00f6mt de M\u0153lenb\u0119k hintlank",
                "Un blinkert as en Spegel mit en Goldrahm",
                "Vun Botterbl\u00f6m, so sach un doch so ili,",
                "As gev dat nerrn in Schatten wunner Wichtigs,",
                "Wo he sik mank de Ellernb\u00fcsch verstickt! \u2013 \u2013"
            ],
            [
                "Wat knarrt un klirrt dar rechter Hand in Tun,",
                "De as en gr\u00f6ne M\u00fcr de Wisch hentlanktreckt?",
                "Un baben sitt he vull vun witte Bl\u00f6m;",
                "De is so dich, de lett keen Mus hend\u0153r,",
                "Un hoch, dar kann keen Mann her\u0153wer kiken. \u2013",
                "Weer dat de l\u00fcttje Port na Presters Garn?",
                "Wa hasti wenn' uns Heinri dat Gesich,",
                "As harr em vun de Im, de da herumsingt,",
                "Een gar to n\u00e4swis' um de Ohren summt.",
                "He rich sik op un tr\u0119 en Schritt tor\u00fcgg",
                "Un stunn in de Kaneelb\u00fcsch mank de Bl\u0153der.",
                "Denn keek he langs den Stig an Pastors Tun,",
                "Un glup as schull der Wunner wat herut kam."
            ],
            [
                "Dat weer ok wat! Toeerst en sachen Stimm,",
                "De bi sik s\u00fclm en Melodie hinmummel,",
                "Un denn en Kleed \u2013 so witt! un ok en Strohhot! \u2013",
                "Un denn, so sw\u0119v der'n Engel langs dat Gras",
                "In hellen S\u00fcnnschin un in dicken Schatten,",
                "Un lach un l\u0119v as Ros' in Morgendau;",
                "Un doch en Hals, as weer't en witte Tulk!",
                "Se neem den Hot gem\u00e4chli \u0153wern Arm",
                "Un streek dat Haar sik vunne Steern tor\u00fcgg:",
                "Do sluntern \u0119r de dicken brunen Flechten",
                "De Schullern dal, as weer't en Last to dr\u0119gen!",
                "So kumt se sachen langs den Stig toh\u00f6ch",
                "Un buckt sik dann un wann en Blom to pl\u00fccken,",
                "7n steit mal still un s\u00fcht sik rund herum:",
                "Wenn se dat wuss, dat wi hier stat to kiken,",
                "Wa se sik bi \u0119r Kleed an Bossen pult,",
                "Un mit de Bl\u00f6m sik putzt \u2013 war se roth warrn!"
            ],
            [
                "Doch s\u00fch? wat is der los? \u2013 Du lewe Gott!",
                "De Bull! de Bull! \u2013 un Heinri schriggt vertwifelt,",
                "He springt, as weer't en St\u0119gelsch, \u0153wert Heck,",
                "He ritt inn Griff en Sleetbom ut de Port,",
                "He is al op den Stig un draut un prahlt,",
                "Un schriggt un fl\u00fcggt, as goll't sin egen L\u0119ben,",
                "Un all as weer he rasend, op den Stier."
            ],
            [
                "Maria keem noch mit den Schreck dervun,",
                "Dat hung man an en Haar, so harr he tost\u00f6tt,",
                "Do f\u00f6hl he langs den R\u00fcgg en Slag, un noch een,",
                "Un wedder een, as wenn man Arfen d\u00f6scht,",
                "Un br\u00fcll, un w\u00fcthi dreih he sik herum",
                "Mit rode Ogen un mit lange Tung,",
                "De Kopp v\u0153rschreeg na Eer un kratz de B\u00fclten,"
            ],
            [
                "As wull he seggn: wer d\u0153rt dat mit mi wagen?",
                "Doch as he man de Stimm h\u00f6r fast un s\u0119ker,",
                "De commandeer, un seeg den Stock toh\u00f6ch,",
                "En Mann un Ogen, de ni vun em wiken:",
                "So wenn' he sik in Brummen langsam af",
                "Un knurr sik langs dat dichte Gras darvun."
            ],
            [
                "As Heinri sik herumdreih na dat M\u00e4den,",
                "Do weer se ahn en Wort un ahn en Lut",
                "Un likenblass besw\u00f6t in Omach fulln,",
                "Un leeg derhin, de Hot noch \u0153wern Arm."
            ],
            [
                "Nu keem de Reeg an em mit Angst un Schrecken,",
                "De \u0119ben v\u0153r de Oss ni b\u0119v noch sch\u00fctter.",
                "He smeet sik op de Kneden v\u0153r \u0119r dal",
                "Un heel \u0119r Kopp to h\u00f6ch un neem \u0119r Hann',",
                "Un reep \u0119r sch\u00fcchtern, doch so angst un pinli,",
                "Dat muss en Doden wecken ut den Slap."
            ],
            [
                "Doch as se nu de Ogen grot heropslog",
                "Un swack un still umh\u0119rseeg as in Drom,",
                "Un deep de Athen keem un in de Backen",
                "En b\u0119ten Roth, dat schin man \u0119ben d\u0153r,",
                "Do neem he \u0119r v\u0153r Freid in beide Arms",
                "Un h\u0119v \u0119r as en Kind, as harr he't funn',",
                "As weer't sin egen, v\u0153r sik inne Luft",
                "Un drog \u0119r lud in Lachen un in Weenn",
                "Un Snacken, hoch- un plattd\u00fctsch mank enanner,",
                "Den Stig hentlank un d\u0153r de Presterport,",
                "Un sett \u0119r dar in Schatten op de Bank."
            ],
            [
                "Eerst scham se sik, war roth un wedder bleek,",
                "Un seet un wreng \u0119r Hann' un seeg herum:",
                "Mir eenmal slog se em de Arms um Hals",
                "Un seeg em an mit grote brune Ogen,",
                "Versteek den Kopp an em un seggt \u2013 Min Heinri!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "4. De Welt",
        "text": [
            [
                "Weest du, wat Krieg heet?",
                "Lat di dat vertelln!",
                "Du hest wul h\u00f6rt von Spanjers un \u0119r M\u00f6ern,",
                "Wa de sik umbringt mit en Putt vull Bri",
                "Un s\u00fclsten mit \u0119t, un tosam crepeert",
                "V\u0153r Wuth un Gif, mit Fl\u00f6ken un mit B\u0119den?",
                "Dats Snack v\u0153r Tidverdriv, dat is keen Krieg,",
                "Wi hebbt je sehn; dats wat v\u0153r Peter L\u00fcgg:",
                "So kl\u0153nt uns doch keen L\u00f6cker innen Kopp!",
                "J\u00fcm schulln noch seggn, de fr\u0119t sik as de L\u00f6wen,",
                "De Een de Anner, op bet an de Sw\u00e4nz!",
                "Wi Minschen s\u00fcnd keen Isbarn un keen Slangn,",
                "Dat Blot dat kruppt, un Alle hebbt en Hart:",
                "En Dr\u00fcppen Gall, un leep se redi \u0153wer,",
                "Verkl\u00f6rt dat nich to Black un Kunkelmei;",
                "Un ok de Russen m\u0153t \u0119r Pelz eerst kopen,",
                "Un kamt ni as de Seehunn' op de Welt.",
                "J\u00fcm meent, dat geit mit\u00fcnner as de Feldm\u00fcs:",
                "Denn kriggt dat Volk en Schur un mutt sik umbringn,",
                "Un st\u00f6rtt int Water, wenn't keen Katten gift.",
                "N\u0119! n\u0119! dats nich so lich! Dat L\u0119bn is s\u00f6t,",
                "De Dod is bitter, steit al inne Bibel,",
                "Un Minschenslachten ward min Dag' keen Handwark.",
                "Wo liggt dat Land mit luter Schinnerhannes?",
                "N\u0119! n\u0119! wi hebbt uns trocken, as de Schap",
                "V\u0153rt Slachtermess. \u2013 \u2013 Wat Recht is mutt hend\u0153r.",
                "Na, denn man los! \u2013 \u2013 En \u0118sel bliv to Hus!"
            ],
            [
                "Doch as de eerste Bo\u00dfel op uns tokeem",
                "Langs de Chaussee as op en Kegelbahn:",
                "Toeerst en Blitz \u2013 he kumt! he kumt! dar wippt he!",
                "Twee \u2013 dreemal \u2013 as en Hadbar, de der opfl\u00fcggt \u2013",
                "Do sprungn wi all koppheister inne Gr\u00f6v.",
                "Denn\u00f6\u00dfen ward man't wennt, as h\u00f6r't derto:",
                "Man s\u00fcht em kamn, un wahrt de Kopp to Sit",
                "Un kikt em ruhi na, v\u0153r wen he makt weer:",
                "Wer st\u00f6rtt, de liggt; wie Annern blivt der na.",
                "Am slimmsten is dat Jammern un Geschrigg",
                "Vun Minsch un Veh, un denn dat Wort dertwischen,",
                "Als drev man'n Koppel Ossen rop na Hamborg. \u2013"
            ],
            [
                "Wi harrn so Een, \u2013 en l\u00fctten grisen K\u0119rl,",
                "Verdr\u00f6gt un mit son fludderigen Bart,",
                "Un kr\u0153kli int Gesich as engelsch Ledder,",
                "Alln olen Hund mit luter lose T\u00e4hn:",
                "Doch harr de K\u0119rl en Stimm, dat weer wat gr\u0119sigs!",
                "Dat keem der rut, as keem dat ut en T\u00fcnn,",
                "Glikg\u00fclti, as de K\u0119rl de B\u00fcckeln utr\u00f6ppt:",
                "\u00bbKarree!\u00ab Wi dr\u00e4ngn tohopen in den Weg",
                "Vun Wall to Wall, de Schullern anenanner,",
                "De Banjonetten v\u00f6rwarts as en H\u0119kel:",
                "\u00bbNu stat un lat se kam!\u00ab \u2013 Du lewe Gott!",
                "Dar keemn se an \u2013 ik warr dat nie verg\u0119ten!",
                "Dit f\u00fcrchterliche Rummeln vun de P\u0119r!",
                "Dargegen weer dat Scheten nix as Knappern;",
                "Un \u0153wer allens rut de ole Grise,",
                "As weert de Stormklock: Jungens! fast! stat fast!",
                "En Larm, as full de ganze Welt tohop \u2013",
                "Un dochen leep dat lisen langs de Reeg:",
                "\u00bbMan still, man still!\u00ab as weer dat inne Kark."
            ],
            [
                "Do keemn se langs den Weg as keem de Floth,",
                "Un P\u0119r un Minsch un K\u00f6pp un Arms un S\u00e4wels,",
                "As w\u00fclter sik en Wagg den Strand herop:",
                "Dat mutt noch mit, dar kann keen Drippen wiken \u2013",
                "Dats all een Klumpen vuller Schum un Wuth,",
                "De P\u0119r as rasend, un de Minschen baben",
                "As fl\u00fcggt en Koppel Kreiden v\u0153r en Storm.",
                "De armen L\u00fcd! \u2013 wat h\u00f6lpt? \u2013 se mussen raf.",
                "Wi stunn' as Pahlen \u2013 \u00bbF\u00fcr!\u00ab dar fulln se hin,",
                "As pu\u00df en Wind dat Hackelsch vun en D\u0119l."
            ],
            [
                "Wer st\u00f6rtt, de liggt; wi Annern blivt der na",
                "Un gat der stramm hend\u0153r, d\u0153r Dick un D\u00fcnn",
                "Un K\u00fcll un Hitt \u2013 de Hitten is dat Slimmste,",
                "Wenn man v\u0153r D\u00f6rst nix Anners denken kann.",
                "Denn geit man redi dr\u00f6mn mit waken Ogen",
                "Un s\u00fcht un h\u00f6rt un denkt man j\u00fcmmer: Water!",
                "As leep dern B\u0119k, as h\u00f6r man'n Waterm\u0153l,",
                "As heel en Kind en Schal hin \u2013 rein so kold!",
                "Du langst mit beide Arms \u2013 un weest, du dr\u00f6mst \u2013",
                "Un sn\u00fcbbelst d\u00fcmmli op din egen F\u00f6t,",
                "Un denkst, dat gei ni an, dat f\u00f6hrt na't Dullhus,",
                "Du must der gegen an, du must di w\u0119hrn,",
                "Du must wat snacken mit din Kamerad: \u2013",
                "Wa wunnerli! Dar will keen Stimm herut!",
                "Du seggst: Dats banni hitt, un wat du seggst \u2013",
                "Doch h\u00f6rst du't s\u00fclm ni \u2013 rein as inne D\u0153s \u2013",
                "Dat sitt di fast inn Hals, dat is as Ledder",
                "So stif un dr\u00f6g: dat rummelt as en St\u0119wel.",
                "Un rein in Angsten fahrst du ut den Drom \u2013",
                "\u00bbWat feilt di! Jung! segg an! wa s\u00fchst du ut!\u00ab",
                "\u00bbNix! nix!\u00ab ... em lopt de Ogen innen Kopp,",
                "He s\u00fcht sik hasti um un grippt de Luch,",
                "Un springt, as weer he rasend, gegen Wall,",
                "Un st\u00f6rtt tor\u00fcgg ...",
                "De liggt \u2013 un wi m\u0153t wider."
            ],
            [
                "Doch keem dern Sot, so sprungn wie schier herin;",
                "Versupen oder drinken \u2013 dat is Eens \u2013",
                "Dat Water inne Tr\u0153g, de K\u00f6pp int Water,",
                "As sugt de Mireems an en Syropsdrapen,",
                "So v\u0119l der Platz hebbt, st\u0119kt de Steert to h\u00f6ch;",
                "Un rippt un r\u00f6hrt sik ni, as weern se anp\u0119kt,",
                "Un g\u00fcttst du ok en Ammer babn derop."
            ],
            [
                "Dats eenerlei \u2013 wat Rech is mutt hend\u0153r!",
                "Man los! man los! \u2013 En \u0118sel blift to Hus!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "5. Vaderhus",
        "text": [
            [
                "Dar steit en Posten eensam oppe Heiloh",
                "Un wannert still in Maanschin op un dal.",
                "De is der mit uns Herrgott un sin Flint",
                "Un sin Gedanken moderseeln alleen.",
                "De Heiloh liggt so ruhi un so brun",
                "Un wit, so wit de besten Ogen reckt,",
                "As leep se inne wide, wide Feern",
                "Mit Duff un Dak un Himmel all in Eens,",
                "Bet anne graue Kimming \u2013 em to F\u00f6ten,",
                "So flack un welli as dat stille Haf."
            ],
            [
                "Dar steit he as en Sch\u00fcrpahl gegen H\u0119ben",
                "\u2013 De Maanschin blinkert op sin Banjonett \u2013",
                "Un lett de Ogen wannern langs de Heid,",
                "Vun Kn\u00fcll to Kn\u00fcll de g\u0119le Schin hentlank,",
                "Un wit der\u0153wer hin in Nach un Schatten",
                "Un wider noch, wo de Gedanken treckt,",
                "Bet an en Hus \u2013 de Prester anne Sit,",
                "De B\u0119k un Waterr\u0153der an de anner,",
                "Un wannert mit de B\u0119k de Wisch hendal",
                "Bet an dat Heck un Port un in dat Holt \u2013 \u2013",
                "Un n\u00fclt de Kopp un steit un seggt: Maria!"
            ],
            [
                "Denn geit he wedder langsam op un dal.",
                "Wat schall man don? Gedanken hebbt \u0119rn Gank,",
                "Un op de Heiloh st\u00f6t se narbens an.",
                "Dar fleegt se, as en Holtduv langs de Marsch \u2013",
                "To Hus, to Hus! s\u00fch an! wa hett se't ili,",
                "Un is al bi de H\u00f6chden ut't Gesich.",
                "Wul \u0153wert Moor \u2013 dar flog se so to Tiden,",
                "Wenn he un Obbe arbeidn bi den T\u00f6rf;",
                "Wul d\u00f6rch de Abendluf \u2013 hoch \u0153wern Eschbom,",
                "Wenn se in Schummern seten v\u0153r de D\u0153r.",
                "Do weer dat sch\u00f6n! do weer dat all so ruhi,",
                "Un Morgens weck se nich de Larmkanon.",
                "Denn wanner he na Hansohm un de M\u0153l",
                "Un hin un h\u0119r vunt Hus, as nu dat Denken."
            ],
            [
                "Nu hett he l\u0119ben lehrt un starben sehn",
                "Un weet, de Welt is bunt un kort dat L\u0119ben,",
                "De Minschen kamt un gat der as de Heidbl\u00f6m,",
                "De ward topett un pl\u00fcckt un ward tor\u0119ten",
                "Un bl\u00f6ht doch narbens, wenn man se verplant,",
                "Un weert ok in de warmste Prestergarn.",
                "He h\u0119vt den Kopp un wannert wedder los.",
                "Wat kumt dar langs de Heid in Hot un Stock?",
                "Weer't vun de anner Sit, so gnad em Gott!",
                "He steit un s\u00fcht sik um \u2013 denn kumt he neger.",
                "De hett de Breed \u2013 doch geit he stif un m\u00f6d;",
                "Wat s\u00f6cht de hier bi Nachten inne Wildnis?",
                "\u00bbWer da?\u00ab Min Heinri! \u2013 Gott, du lewe Gott!"
            ],
            [
                "Un kost dat ok en Kugel un dat L\u0119ben \u2013",
                "De Flint is weg, se fat sik um den Hals \u2013",
                "De Ole is de Hot vun K\u00f6ppen fulln:",
                "Do schint de Maan em op sin Pockennarben",
                "Un op de Haar mit Grau un S\u00fclwer mank,",
                "Un in de blauen Ogen stat de Thran.",
                "Gottlof! du b\u00fcst mi bl\u0119ben! nu ist gut!",
                "Doch Heinri kann man \u0119ben seggn un snuckern:",
                "Wi hangt tosam bet an uns s\u0119li Enn'."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "6. Ut Lenken ward en Ked",
        "text": [
            [
                "Son P\u00fcsseln un Garneern un Arfen planten",
                "Dat gift en rechte Seel- un Arbeitsruh.",
                "De Platz an Tun hentlank is doch de beste,",
                "De hett de frie warme Morgens\u00fcnn.",
                "En beten rop dar gift dat Hus al Schatten",
                "Un ok de Eschen baben \u0153werhin.",
                "Wa is de wussen! Dat is rein en K\u0119rl,",
                "En breden Sleef \u2013 un schier! un wat v\u0153rn H\u00f6chde!",
                "De Tun ward ok to breet, de mutt mal knippt warrn,",
                "He's ok to hoch v\u0153r Greten mit \u0119r T\u00fcg.",
                "Wa hett dat Unkrut \u00fcnner D\u0119g un Tier!",
                "Brennetteln? t\u00f6f, dat Deert! ik will di krigen!",
                "Un all dat anner T\u00fcs mit lange Wutteln,",
                "Al all de K\u00f6pp herut \u2013 un Quitsch un Qu\u0119ken!",
                "Son Judenschol! \u2013 wa hett dat Lust to wassen!",
                "Dats rech en Irrgarn ... kikt se ni herut",
                "Mit blanke K\u00f6pp, as h\u00f6rn se mit dermank?",
                "Wulln ok mal tosehn, ob de S\u00fcnn noch schin?",
                "Un H\u00f6hnerswark \u2013 man los! \u2013 en F\u00f6r to Tid!",
                "En arm Kastanje rein dermank versn\u0119rt!",
                "De sch\u00fcll j\u00fcm doch ni ...",
                "\u00bbGuden Morgen, Nachbar!\u00ab",
                "De Ole rich sik langsam inne H\u00f6ch",
                "Un wisch den Sweet vun N\u00e4s un Pockennarben \u2013",
                "\u00bbGun Morn Herr Paster! dats en V\u0153rjahrsdag!",
                "So mutt dat w\u0119n, dat is al redi warm!\u00ab",
                "Herr Paster l\u0119 de Ellbagn op den Tun",
                "Un keek na alle Kanten in den Garn.",
                "De Tulken keemn al op un Osterbl\u00f6m,",
                "De Stickb\u0119rnb\u00fcscher harrn al gr\u00f6ne Bl\u0153d,",
                "Doch heeln de Im sik an de P\u0119perbl\u00f6m,",
                "Un sachden keem de eerste Bottervagel",
                "So lisen as en Blatt, un blank as Gold,",
                "Vunt Hus her\u0153wer inne helle S\u00fcnn,",
                "As keem he vun den Eschenbom hendal.",
                "Doch seet he kum, so keem en anner Fleerlink",
                "D\u0153rt Hus hend\u0153r in vuller Fahrt un Hitten.",
                "De Parlen stunn' em hell um Mund un V\u0153rkopp,",
                "Un um de Schullern slunkern g\u0119le Haar.",
                "De seeg ut blaue Ogen wild herum,",
                "De M\u00fctz in Hand, he s\u00f6ch wul na de anner.",
                "\u00bbWa hett \u0118r Heinri dar en Jung so smuck",
                "As Melk un Blot,\u00ab so seggt Herr Paster lisen:",
                "\u00bbDe's j\u00fcs so old as min Maria \u0119r.",
                "To Pingsten kumt se mal mitsams \u0119r Docter.",
                "Dat ward en L\u0119ben v\u0153r de beiden Jungs!",
                "Min Dochter ward sik ok vun Harten frein,",
                "De hollt noch j\u00fcmmer v\u0119l vun Se \u0118r Heinri.\u00ab"
            ],
            [
                "Ja, ja! seggt do de Ol, he ist ok weerth \u2013",
                "Ik will ni vun em spr\u0119ken \u2013 he is gut;",
                "He harr wul h\u00f6ger kam kunnt, wenn he wull;",
                "He d\u0119 v\u0153r mi, wat w\u0119ni Kinner do't.",
                "Gott lohnt em dat!",
                "Herr Paster kamt Se in",
                "Un n\u0119hmt Se'n Pip un'n kolen Drunk v\u0153rleef!",
                "Lop rin Jung! segg Bescheed, Herr Paster kumt!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Dat D\u00f6rp in Snee",
        "text": [
            [
                "Still as \u00fcnnern warme D\u0119k",
                "Liggt dat D\u00f6rp in witten Snee,",
                "Mank de Ellern sl\u00f6ppt de B\u0119k,",
                "\u00dcnnert Is de blanke See."
            ],
            [
                "Wicheln stat in witte Haar,",
                "Spegelt slapri all de K\u00f6pp,",
                "All is ruhi, kold un klar,",
                "As de Dod, de ewi sl\u00f6ppt."
            ],
            [
                "Wit, so wit de Ogen reckt,",
                "Nich en L\u0119ben, nich en Lut;",
                "Blau na'n blauen H\u0119ben treckt",
                "Sach de Rok nan Snee herut."
            ],
            [
                "Ik much slapen, as de Bom,",
                "S\u00fcnner Weh un s\u00fcnner Lust,",
                "Doch dar treckt mi as in Drom",
                "Still de Rok to Hus."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Min Platz voer Doer",
        "text": [
            [
                "De Weg an unsen Tun hentlank",
                "Dar weer dat wunnersch\u00f6n!",
                "Dar weer des Morns min eersten Gank",
                "Int Gras bet anne Kneen."
            ],
            [
                "Dar sp\u0119l ik bet to Schummern hin,",
                "Dar gev dat Steen un Sand;",
                "Des Abends hal mi Obbe rin",
                "Un harr mi bi de Hand."
            ],
            [
                "Denn w\u00fcnsch ik mi, ik weer so grot,",
                "Dat ik der r\u0153wer seh,",
                "Un Obbe meen, un sch\u00fctt den Hot,",
                "Dat keem noch v\u0119ls to fr\u00f6h."
            ],
            [
                "Dat keem so wit, ik heff se sehn,",
                "De Welt dar buten v\u0153r:",
                "Ik wull, se weer man half so sch\u00f6n,",
                "As do min Platz v\u0153r D\u0153r."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Abendfreden",
        "text": [
            [
                "De Welt is rein so sachen,",
                "As leeg se deep in Drom,",
                "Man h\u00f6rt ni weenn noch lachen,",
                "Se's lisen as en Bom."
            ],
            [
                "Se snackt man mank de Bl\u0153der,",
                "As snack en Kind in Slap,",
                "Dat s\u00fcnd de Wegenleder",
                "V\u0153r K\u00f6h un stille Schap."
            ],
            [
                "Nu liggt dat D\u00f6rp in Dunkeln",
                "Un N\u0119wel hangt derv\u0153r,",
                "Man h\u00f6rt man \u0119ben munkeln,",
                "As keem't vun Minschen h\u0119r."
            ],
            [
                "Man h\u00f6rt dat Veh int Grasen,",
                "Un Allens is in Fr\u0119d,",
                "Sogar en sch\u00fcchtern Hasen",
                "Sleep mi v\u0153r de F\u00f6t."
            ],
            [
                "Das wul de Himmelsfr\u0119den",
                "Ahn Larm un Strit un Spott,",
                "Dat is en Tid tum B\u0119den \u2013",
                "H\u00f6r mi, du frame Gott!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "De Moel",
        "text": [
            [
                "De Dag geit to Rau,",
                "Opt Gras liggt de Dau,",
                "De Wulken ann H\u0119ben ward roth.",
                "Dats Allens so still,",
                "Ik weet ni wa'k will,",
                "Ik l\u00f6v, mi is truri to Moth."
            ],
            [
                "De Pock quarkt int Rohr,",
                "De Voss bru't int Moor,",
                "Un wit inne Feern schallt Gesank.",
                "Min Hart stiggt to H\u00f6ch,",
                "Ik weet ni, wa'k seeg,",
                "De Thran lopt de Backen hentlank."
            ],
            [
                "Dar achter de Weid",
                "Wit \u0153wer de Heid",
                "Dar schimmert ann Himmel en M\u0153l:",
                "Dat is mi, as weer",
                "Ik dar v\u0153r de D\u0153r,",
                "Un seet oppen M\u0153lnbarg un sp\u0119l."
            ],
            [
                "Denn seeg dar Een rut,",
                "Den kenn ik so gut,",
                "Den seet ik so oft oppen Schot;",
                "De Steen leep un klung,",
                "De Mann seet un sung,",
                "Ann H\u0119ben de Wulken weern roth."
            ],
            [
                "Do weer ik noch kleen,",
                "Nu b\u00fcn ik alleen,",
                "Wull weet, ob de Ol dar noch steit?",
                "De Luch is so luri, \u2013",
                "Dat Leed is so truri:",
                "Gottlof, dat de M\u0153l doch noch geit!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Se lengt",
        "text": [
            [
                "De See is vuller Water,",
                "Dat Hart is luter Blot,",
                "Un kumt de Maan an H\u0119ben,",
                "So stiggt un fallt de Floth."
            ],
            [
                "Un seeg ik em vun widen,",
                "So stiggt mi all dat Blot:",
                "So stiggt de See un fallt se,",
                "Un kumt un ebbt de Floth."
            ],
            [
                "An H\u0119ben treckt de Wulken,",
                "To F\u00f6ten rullt de See,",
                "De Welt is grot un eensam,",
                "Min Hart so l\u00fctt un weh."
            ],
            [
                "Ob hell de S\u00fcnn der baben?",
                "Un achter gr\u00f6n dat Land?",
                "Ik seeg man grau un d\u00fcster",
                "Den N\u0119wel op den Strand."
            ],
            [
                "De S\u00fcnn de sackt int Water,",
                "De Hadbar kumt ut't Reth.",
                "De See is noch int Wogen,",
                "Se singt \u0119r Abendleed."
            ],
            [
                "Wat dar ut Water kluckert,",
                "Dat is de wille Swan:",
                "Wat hett he noch to ropen",
                "\u00c6wer de glatte Bahn?"
            ],
            [
                "Ut Duff un N\u0119wel blinkert",
                "Vun widen noch en Kahn:",
                "Wull weet? dar seht ok Ogen",
                "Tor\u00fcgg mit d\u00fcstre Thran. \u2013"
            ],
            [
                "Wa much ik swimm' un s\u0119geln",
                "So ruhi as de Swan,",
                "Oder mit de Wulken",
                "Un mit de stille Maan!"
            ],
            [
                "Ik much wul as de Hadbar",
                "To Hus so still un kleen:",
                "Nu sta ik hier ant Water",
                "Un h\u00f6r de Waggen tehn."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Hartleed",
        "text": [
            [
                "Wat weenst du di de Oogen blank?",
                "Segg an: wat deit di weh?",
                "Is Vader krank, is Moder krank?",
                "Is Broder ut to See?"
            ],
            [
                "\u00bbOch ne! mit Vader hett' keen Noth,",
                "Un Moder spinnt dat Flass,",
                "Doch weert em b\u0119ter, weer he dot",
                "Un \u00fcnnert gr\u00f6ne Gras."
            ],
            [
                "Ja b\u0119ter leeg he kold un still",
                "Al \u00fcnnern Likensteen.",
                "De Wind is lud, de See is wild,",
                "\u2013 Un ik mutt weenn un weenn.\u00ab"
            ],
            [
                "Un gung de See ok noch so krus",
                "Un noch so arg to Kehr:",
                "Al menni Schipper keem to Hus,",
                "De lang verg\u0119ten weer."
            ],
            [
                "So ween di nich de Ogen blank,",
                "Un wisch di man de Thran;",
                "En junge Blot, en nie Plank",
                "De ward ni \u00fcnnergan."
            ],
            [
                "\u00bbUn leeg he inne depe See,",
                "Dat weer em wul to g\u00fcnn',",
                "Dar h\u00f6r he nix vun Angst un Weh",
                "Un Schimp un Schann un S\u00fcnn. \u2013"
            ],
            [
                "Dar keemn Soldaten, blink un blank,",
                "De weern so smuck to sehn,",
                "Dar gungn Soldaten flink un frank,",
                "Do fung ik an to ween."
            ],
            [
                "Un ween mi noch de Ogen ut,",
                "Un b\u00fcn so hartsbedr\u00f6ft,",
                "He weer so junk, he weer so gut,",
                "Ik harr em Allens l\u00f6vt."
            ],
            [
                "He weer so junk, he weer so slank,",
                "He s\u00e4, he keem so bald,",
                "Nu h\u00f6r ik al de W\u0119ken lank,",
                "Wa Lof un Bl\u0153der fallt."
            ],
            [
                "Un kumt he nu un nimmermehr,",
                "Wo schall ik eenmal hin!",
                "So sack ik as dat Lof na Eer",
                "V\u0153r Schimp un Schann un S\u00fcnn.\u00ab"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Wa Swinegel un Matten Has' inne Wett lepen",
        "text": [
            [
                "Swin\u0119gel harr de slechte Mod:",
                "Drunk he to v\u0119l, so prahl he grot,",
                "Un keem't ins, dat de D\u00f6rst em qu\u00e4l,",
                "So drunk he jedesmal to v\u0119l,",
                "Un D\u00f6rst \u2013 dat weer sin swacke Sit \u2013",
                "De qu\u00e4l em fast to jeder Tid."
            ],
            [
                "Bi'n M\u0153lendik, to Enn de Wischen,",
                "Harr Pock en Weerthshus mank de R\u00fcschen,",
                "Dar bru de Voss sin baiersch Beer,",
                "Dar weer dat nett, wenn't Summer weer.",
                "Ok kunn man dar dat Water sehn \u2013",
                "Un Pock sin Fru de sung mal sch\u00f6n!"
            ],
            [
                "Hans Nachtigal wahn wat to Sit.",
                "Dats doch ok nix v\u0153r B\u00f6rgersl\u00fcd",
                "As Stachelswin un Matten Has',",
                "De h\u00f6rt dat geern, wenn Kukuk blas',",
                "Un r\u00fckt dat geern, wenn Wittkohl r\u00fck,",
                "Un w\u00fcltert geern in weken Slick."
            ],
            [
                "De Has' weer bang \u2013 he h\u0119v de Pot:",
                "Swin\u0119gel seet der breet un grot,",
                "Un segg: Wat d\u00fcnkt di, Nawer Matten?",
                "Wi sitt hier fuchdi un in Schatten,",
                "Wi swirt mal um! wi drinkt mal d\u0153r!",
                "Uns Krogweerth kriggt je Sch\u00fcllgns derv\u0153r.",
                "De S\u00fcnndag is de slechste Dag,",
                "De Schosters holt Kant\u00fcffeljagd,",
                "Swin\u0119gels ut de P\u00fcll to rappsen.",
                "Ik f\u00fcrch mi gar nich v\u0153r de Tappsen,",
                "Doch makt se Fru un Kinner bang;",
                "Ik ga un spikeleer so lang.",
                "W\u00fcllt wi mal glik blau Maandag maken?",
                "Di knickt se doch je sunst de Knaken.",
                "De ganze Landw\u0119hr is mit L\u00fcssen,",
                "Ik heff man h\u00f6rt, de krigt je B\u00fcssen.",
                "Gif an! wat sch\u00fcll wi mal beriten?",
                "Hest Lust mal inne Wett to smiten?",
                "Sch\u00fcll wi mal wrangeln? wullt mal haken?",
                "Hest Moth, en Barentog to maken?",
                "Ik harr noch Lust, den Bull to narrn:",
                "Wa schull de Bengel grimmi warrn!"
            ],
            [
                "Doch Matten segg, un slick de Hann':",
                "Dat ward wul Tid mal antospann'!",
                "Wenn Nawer mit will, mak he to,",
                "He's man wat langsam inne Schoh."
            ],
            [
                "\u00bbSon Stankversit! son Schr\u0153kelbeen!",
                "Hett de wul'n Mullwarp lopen sehn?!\u00ab"
            ],
            [
                "Genog, Swin\u0119gel makt en Wett,",
                "Wokeen de besten Schinken hett:",
                "Dree mal de Wischen op un dal,",
                "Bi 'n Pockenstohl dar weer dat Mal;",
                "Un keem de Has' toeerst to Stell,",
                "Trock he em f\u00f6ftein Nateln ut Fell,",
                "De wull he an sin Leefste schicken,",
                "Dar kunn se Slachtid Wuss mit pricken;",
                "Den neegsten S\u00fcnndag wulln se renn', \u2013",
                "Un darmit harr de Strit en Enn'.",
                "In Fr\u0119d un Eendrach, as dat h\u00f6r,",
                "Broch Matten Nawer bet na D\u0153r;",
                "De l\u0119 sik as en Klun torech,",
                "Un Matten h\u00fcpp op T\u00f6ntjen weg."
            ],
            [
                "Kriggt man des Abends mal en F\u0119s,",
                "So hett man annern Dags en Bl\u0119s,",
                "Un weer man kl\u00f6ker as en Voss,",
                "So steit man Morgens as en Oss:",
                "De Kopp so dick, de Moth so slech,",
                "Un alle Herrlichkeit is weg!",
                "Dats leidi: g\u00fcstern gungt as sm\u0119rt \u2013",
                "Vundag' de ganze Welt verkehrt."
            ],
            [
                "Swin\u0119gel dach: wa weerst du dumm,",
                "De Matten l\u00f6ppt di dremal um!",
                "He f\u00f6hl al langs de ganze Hut,",
                "As trock man em de Stacheln ut;",
                "He kn\u00fcll sik wedder still tohopen,",
                "Sin Fru muss em ton Kaffe ropen,",
                "Un muss em fragen, wat em f\u0119hl,",
                "Un l\u00fcff em denn sin sware Seel,",
                "Un s\u00e4: dar lat du Frunsl\u00fcd sorgen!",
                "Nix mehr as dat, so b\u00fcst du borgen!"
            ],
            [
                "De S\u00fcnndag keem \u2013 wa lach de Welt!",
                "De S\u00fcnn schin opt Kant\u00fcffelfeld,",
                "De Schosterjunges keemn mit Hacken,",
                "Mit Schotfell v\u0153r, in vullen Snacken,",
                "Opkr\u00e4mpte Arms \u2013 un all noch n\u00fcchtern!",
                "Uns Stachelswin verkrop sik sch\u00fcchtern,",
                "Krop langs de Reegen \u0153wern Wall,",
                "Na't Holt rin, na de Wischen dal,",
                "Un seeg dar Matten all ann Graben",
                "Int Gras sik \u00f6bn int Springn un Draben.",
                "Wa weer he glatt, wa weer he k\u00e4mmt!",
                "Un alle Lenken sm\u0119rt un stemmt,",
                "Als harr Jan Cla\u00dfen em eerst r\u0119ben.",
                "Swin\u0119gel! \u2013 lop! \u2013 dat gelt dat L\u0119ben! \u2013"
            ],
            [
                "De Has' de leep, as weert en Swulk,",
                "As weert en Schatten vun en Wulk,",
                "He leep de lange Wisch hendal,",
                "Un weer int Flegen bet ant Mal."
            ],
            [
                "S\u00fch dar! int Dack ann M\u0153lenpohl,",
                "Wat sitt dar oppen Pockenstohl?",
                "\u2013 De Has' de dacht, he weer wul dun \u2013",
                "Swin\u0119gel ruhi in en Klun! \u2013"
            ],
            [
                "\u00bbWat? b\u00fcst al ankam?\u00ab seggt de Has':",
                "\u00bbJa,\u00ab seggt Swin\u0119gelsch, \u00bbdats je'n Spa\u00df!\u00ab",
                "De Has' de seeg man \u0119ben hin,",
                "\u2013 He heel \u0119r v\u0153r Herr Stachelswin: \u2013",
                "So jag he as en Blitz darvan,",
                "Un keem bi't Holt bi'n Dorpahl an."
            ],
            [
                "S\u00fch dar! dar huck al an den Pahl",
                "Fru Stachelswinsche \u0119r Gemahl!"
            ],
            [
                "De Has' de wis' em gau de R\u00fcgg",
                "Un jagt hendal, as wenn he fl\u00fcgg."
            ],
            [
                "Un wedder sitt der, jedes Mal,",
                "Opn Pockenstohl \u2013 ann Heckenpahl",
                "\u2013 Un wenn he as en Kugel sus' \u2013",
                "Swin\u0119gel! ruhi as to Hus!"
            ],
            [
                "So leep he dreemal op un af,",
                "As flog en Pil mit vuller Kraf:",
                "Toletz in Angst un Sweet un Noth,",
                "Un as he ankeem \u2013 weer he dot."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Hans Schander",
        "text": [
            [
                "Wenn Markt un Boden lerri ward,",
                "De Geestl\u00fcd langs den Lannweg fahrt,",
                "Ast S\u00fcnnabnds j\u00fcmmer ward to lat,",
                "So schulln wi ok wul op de Strat.",
                "Doch wi sitt drunkfast bi den Kros,",
                "Makt een Knop na den annern los.",
                "Wat tellt wi op de depen W\u0119g',",
                "De P\u00fctt un P\u00f6hl un Gr\u00f6bn un St\u0119g",
                "Vun Rugen Barg bet Wesselburen?",
                "Uns Olsche sitt je warm to luren,",
                "De Kopp in Dok, de Arms in Platen:",
                "Se will de Hitz ni afk\u00f6hln laten!"
            ],
            [
                "Dat funn Hans Schander ok so wahr",
                "Int Heider P\u0119rmark v\u00f6rrig Jahr.",
                "Hans Schander! weerst du doch so klok",
                "Un h\u00f6rst du, wat din Telsche sprok!",
                "Se s\u00e4 di doch, du weerst en Suput,",
                "Du weerst en echten, wahren Rugsnut,",
                "Dat an vun Juni bet to Mai",
                "Din N\u0153s weer jeden S\u00fcnnabnd twei,",
                "Dat alke Achendeel na M\u0153l",
                "Du un de M\u00f6ller harrn to v\u0119l,",
                "Du brochst keen Pf\u0119rd na Kr\u00fcschan Smid,",
                "Besapen brochst du't wedder mit:",
                "Gungst kum to Kark mit n\u00fcchtern Kopp",
                "Un keemst to Hus mitn Blihot op.",
                "Se warschu di, v\u0153r all din S\u00fcnn'",
                "War man di mal inn Landgrabn finn',",
                "In D\u00fcstern warn di noch de Hexen",
                "Bi'n Rugen Barg mal afprofexen,",
                "Dat keem noch mal \u2013 du schust man sehn, \u2013",
                "Du brokst toletz noch Hals un Been,",
                "Se warn di noch mal Morgens twischen",
                "De Pocken ut den Nothpohl fischen!"
            ],
            [
                "Wa arg de b\u00f6sen Manns doch s\u00fcnd!",
                "So menni Rath geit innen Wind!",
                "De beste Fru \u0119r beste Wort",
                "Sp\u00f6lt de verdreihte Brannwin fort! \u2013"
            ],
            [
                "Doch unsen Hans nich to verg\u0119ten,",
                "He harr sik P\u0119rmark ganz vers\u0119ten.",
                "Dat weer in Heid doch gar to n\u00fcdli!",
                "He sm\u00f6k un drunk sik so gem\u00fcthli:",
                "Geburtstag firt man, wenn man mag,",
                "Doch P\u0119rmark is nich alle Dag.",
                "Un bi em to seet Peter Roder,",
                "Den harr he lewer as sin Broder,",
                "Son Peter Lusti, l\u00fctt un rund,",
                "De harr v\u0153r Kn\u0119p ni wassen kunnt.",
                "De seet un \u00bbmau\u00ab j\u00fcs as en Kater;",
                "De Beerwitz leep as schiti Water;",
                "V\u0153r Lachen kunn de Weerth ni stan,",
                "War roder as en kunschen Hahn,",
                "Un Spa\u00df un H\u0153g noch j\u00fcmmer gr\u00f6ter,",
                "Un Beer un Brannwin j\u00fcmmer s\u00f6ter;",
                "Een Qualm un Larm de ganze Stuv,",
                "Un de Weerthsche krei asn Lacherduv."
            ],
            [
                "De Wind much buten huln un brumm',",
                "Wat sch\u0119r sik Hans en Haar derum!",
                "Blev em man Kros un Buttel stan,",
                "So kunn v\u0153r em de Welt vergan. \u2013"
            ],
            [
                "De Spa\u00df is as opt Feld de Mahn,",
                "De fallt entwei, fatst du em an;",
                "He's as de Snee int Water sm\u0119ten:",
                "En Ognblick witt un denn verg\u0119ten;",
                "He's as dat Nordfl\u00fcs inne H\u00f6ch:",
                "Kikst du man hin, so ist al weg;",
                "He's as de bunte R\u0119genbag,",
                "De in en Ruff de Storm verjag."
            ],
            [
                "Keen Minsch kann \u0153wern Stunn bef\u0119hln.",
                "Man kann de Klock wul r\u00fcggwarts stelln,",
                "Doch geit de Tid \u0119rn scheben Gank \u2013",
                "Un Hans mutt fort in kort od'r lank.",
                "Dat ward to lat, he mutt to P\u0119rd,",
                "Un weer Frenz Buhmann ok de Weerth,",
                "He mutt to P\u0119rd un weer't en Wedder,",
                "So gruli \u2013 as sin Telschemedder."
            ],
            [
                "De Windk\u0119rl blas' as schull he starbn,",
                "De R\u0119gen klatsch mit H\u00f6llenlarm:",
                "Denn leih der'n Blitz an ganzen H\u0119ben,",
                "Denn mak de Dunner de Eer to b\u0119ben,",
                "Dat kunn je'n Kind in D\u00fcstern sehn,",
                "De D\u00f6wel weer vunnacht to Been."
            ],
            [
                "Hans tr\u00fcnnel witbeent op sin Run,",
                "Gev em de Sparn un ree dervun,",
                "Leet Dreck un Lehm rund um sik spein",
                "Un Wind un Wulken huln un leihn,",
                "Greep dann un wann mal na de M\u00fctz,",
                "Brumm dann un wann en Bummelwitz,",
                "Un wenn de Run mal trager leep,",
                "So knall he sitwarts mit de Sw\u0119p.",
                "He weer je'n K\u0119rl! he harr je Knaken!",
                "Wat schull son b\u0119ten Wedder maken!",
                "De H\u00f6nergloben is v\u0153r K\u00fcken!",
                "De Voss, de dot is, lett sin N\u00fccken!",
                "He h\u00f6r nich op son Wiwerkl\u0153n',",
                "He harr sin Dag' nich sp\u00f6keln sehn!",
                "He ree je oft den Heider Weg,",
                "Wenn man keen Hand v\u0153r Ogen seeg!",
                "Inn Nacht so swart as Kaffedick,",
                "In Dreck so taag as Schosterpick.",
                "Un Run dat weer en P\u0119rd to lopen!",
                "Ok kunn man sacht en Minschen ropen."
            ],
            [
                "Ja \u2013 dat is wahr \u2013 vunnacht weer't dull!",
                "Pickswarte Luft \u2013 bi M\u00fctzen vull",
                "Kunn man se'n acht Dag' mit sik dr\u0119gen,",
                "De S\u00fcnn harr doch keen Lock rin kr\u0119gen."
            ],
            [
                "Un likes \u2013 r\u00fcggwarts mutt man kiken,",
                "Een kunn je wat oppe Hacken sliken;",
                "Denn weer ok Allens swart un grau,",
                "He kenn den Weg je to genau:",
                "Bi Wesseln is dat nich so s\u0119ker,",
                "Frag B\u00f6hmke man, den Appelh\u0153ker!",
                "Dar liggt de N\u0153tgank linker Hand,",
                "Dar keem Jan Hinners vun Verstand.",
                "De Wesslers ut de ole Welt",
                "Tellt dar int Gras \u0119r falsche Geld:",
                "\u00bbKron oder M\u00fcnt!\u00ab \u2013 schriggt denn de Een,",
                "\u00bbSni af! sni af!\u00ab \u2013 \u00bbTo kleen! to kleen!\u00ab",
                "De Landverm\u0119ter mit de \u0118l",
                "R\u00f6ppt Nacht v\u0153r Nacht: \u00bbHier is de Sch\u0119l!\u00ab",
                "He hett Ditmarschen do verm\u0119ten,",
                "As Land un Friheit warn tor\u0119ten,",
                "Un alke Jahr vun Ort to Ort",
                "Geit he en l\u00fctten Hahntritt fort.",
                "Un inne Sandkuhl dicht darv\u0153r",
                "Befull Ties Hans mit Wagn und P\u0119r;",
                "Un in den Busch hier'n b\u0119ten rop",
                "Hung Dod\u0119k sik inn Sackstau op;",
                "Un hier int Siel, wo't Water sickelt,",
                "Funn' se dat Kind in Stroh inwickelt."
            ],
            [
                "De Storm hul as dat Westerhaf,",
                "Mit Ammers keem de R\u0119gen raf;",
                "Blind warn de Ogen, wenn dat leih,",
                "De Dunner reet de Ohrn entwei;",
                "V\u0153rn \u00bbBullerwedder\u00ab, as man seggt,",
                "\u00bbMit Stackholt\u00ab weer 't noch v\u0119ls to slecht,",
                "Wull't Hunden hageln un Katten sni'n,",
                "Kunn de Skandal ni gr\u00f6ter sin."
            ],
            [
                "Un as de Larm recht h\u00f6llenarg,",
                "Seeg Hans in Blitz den Rugen Barg \u2013",
                "Un vun den Tippel bet ton Grund",
                "Viglin un Danzen kunterbunt."
            ],
            [
                "En Klewerveer is wunnersch\u00f6n",
                "V\u0153r alke Art vun Ognverschr\u00f6n!",
                "As Bosco mal na Schanz spazeer,",
                "Keem j\u00fcst en Reeg vun Melkdierns h\u0119r;",
                "He dreih sin Rink \u2013 un mit en Mal",
                "Meenn se, dar weer en Waterpahl.",
                "Do sch\u00f6rten se de R\u00f6ck toh\u00f6ch:",
                "Man Een seeg allens flack un dr\u00f6g;"
            ],
            [
                "De harr sik eerst in Ogenblick",
                "Bi't Dor en Klewerveer afpl\u00fcckt."
            ],
            [
                "En falschen Sch\u00fcllnk kann ok wul deen'n.",
                "Hans wuss tum Gl\u00fcck, he harr noch een. \u2013"
            ],
            [
                "Wat l\u00f6ppt so kold sin R\u00fcgg hentlank? \u2013",
                "Dat is keen Sweet: dar's Water mank!"
            ],
            [
                "De Been un Kinnladn b\u0119wert em:",
                "Schull he vellicht dat Fewer hemm?"
            ],
            [
                "Run f\u00f6hl de Sparn, Hans greep de Mahn:",
                "En Blitz, en B\u00f6mn \u2013 dat Krack blev stahn."
            ],
            [
                "Herrje noch mal! wat war he wis!",
                "Em warn de Haar as Bessenris',",
                "Se l\u00fcchten em de M\u00fctz vun Kopp",
                "Un stunn as B\u00f6rsten pillik op!"
            ],
            [
                "Dat weer keen Danz, as Schulz uns lehr,",
                "Ecssaise, Fran\u00e7aise vun Hamborg h\u0119r,",
                "Keen Cotillon un engelsch Jigg:",
                "\u00bbKopf ins Gerad, F\u00fc\u00df ausw\u00e4rzig!\u00ab"
            ],
            [
                "N\u0119, S\u0153bentritt un Sch\u00fclper Bar,",
                "Un Eschepee en anner Paar,",
                "Un J\u00e4gern, Twetritt-inne-Wett,",
                "Un eruml\u00fctt en Menuett,",
                "Un Russendanz, de Been in Hucken,",
                "As Grash\u00fcppers un Hasselpocken!"
            ],
            [
                "Babn oppen Barg seet Peter Ohrt,",
                "He streek de Geig un s\u00e4 keen Wort,",
                "Un bi em fidel Ackermann,",
                "Un Dod\u0119k sett dat Waldhorn an \u2013"
            ],
            [
                "Un as he tut, keem't Osten h\u0119r,",
                "As Kannbarg mit sin twinti P\u0119r:",
                "H\u00f6hup! man h\u00f6r de Knaken kl\u0153tern,",
                "H\u00f6hup! man h\u00f6r de Athen r\u0153tern.",
                "Vun Krattbusch na Ostroh hendal,",
                "D\u0153rt Moor bet na den Galgenpahl,",
                "Un vun den Keller na Spanngrund",
                "Gungt heisterkopp un kunterbunt.",
                "Se keemn sogar von Hemmingst\u0119d,",
                "Un ut den Sand bi Weddingst\u0119d.",
                "Bi Dusend\u00fcwel un Grimmslit",
                "Ligt v\u0119le Junkers inne Schit,",
                "V\u0119l sch\u00f6ne Been, ok adlige Knaken,",
                "De F\u00f6ffteinhundert de Fahrt mit maken:",
                "De flogen alle ut den Murt,",
                "Als wenn en Swarm utn Imkorf snurrt.",
                "De Junkers mit de langen L\u0119den,",
                "De dreehunnert Jahr int Swinmoor seten,",
                "De steken, as Kant\u00fcffelp\u00fcll,",
                "Den Kopp rut ut de D\u00fcttelkn\u00fcll \u2013",
                "Maas wuss se op de kahle Pann",
                "Un g\u0119lgr\u00f6n Water dripp dervan.",
                "Dat gung, as wenn he blasen harr:",
                "\u00bbDe Bur de kumt, nu wahr di, Garr!\u00ab"
            ],
            [
                "As Bartelmees de Hadbarn teeht,",
                "As j\u00fcm in Harst de Wulken seht,",
                "As wenn in H\u0119bn de T\u00fcten schrigt,",
                "As wenn de Beest dat Birssen krigt,",
                "So flogn se, Junker Slenz ann Topp",
                "Dal na Spanngrund, den Galgen herop!"
            ],
            [
                "Un hoch opt Rad seet ol Clas Dau:",
                "He weer vunt Fahrn noch banni flau;",
                "He harr sik \u0119bn de Been utflecht",
                "Un sett sik j\u00fcs den Kopp torecht."
            ],
            [
                "He weer sin Tid en argen S\u00fcnner,",
                "He dr\u00fc\u00dfel dree unsch\u00fclli Kinner,",
                "Mit s\u0153wen Harten, as he swan,",
                "Kunn he bi Dag' unsichtbar gan."
            ],
            [
                "Hans Lakmann l\u0153hn sik an den Pahl,",
                "Em fulln noch oft de Fingern dal,",
                "He schrov se fast an beide Hann'",
                "Un trock sik denn sin Sch\u0119nbeen an."
            ],
            [
                "Nu richt de Anner sik toh\u00f6ch,",
                "Un reck de Lenken all torech,",
                "Un r\u00f6hr de Kinnback s\u00fcnner Lippen,",
                "Un slog sik op sin nakten Rippen."
            ],
            [
                "De R\u0119d muss banni Indruck maken,",
                "Se klappern Bifall mit de Knaken.",
                "Denn Allens still \u2013 de Junker tr\u0119d'",
                "Herut as heel he'n Gegenr\u0119d,",
                "Neem Herr vun Galgen oppe Nack",
                "Un nu ging't v\u0153rwarts huckeback."
            ],
            [
                "Steit man bi Wesseln op den Wall,",
                "So s\u00fcht man langs de Heid hendal,",
                "De Galgen van di na Ostroh,",
                "De Ruge Barg dicht v\u0153r di to:",
                "Dar heel uns Hans, as wenn he dr\u00f6m,",
                "As nu de Hupen neger keem."
            ],
            [
                "Ja, weern dat Heider Melkdierns w\u0119n,",
                "Mit rode Lippen um de T\u00e4hn:",
                "Doch ole Schachteln, s\u00fcnder Str\u00fcmp",
                "Un Schoh, un Fleesch, inn Dodenhemb."
            ],
            [
                "Bi Dag' un v\u0153r sin egen D\u0153r \u2013",
                "Keem solken Tog vun Wesseln h\u0119r,",
                "Man lepen rinner, hartensfroh,",
                "Weer man eerst D\u0153r un Klinken to.",
                "Harr Hans keen Magen as en P\u0119rd,",
                "Dat Binners harr sik buten kehrt. \u2013 \u2013"
            ],
            [
                "Man kennt den D\u00f6wel an sin Fot",
                "Un Bonaparte an sin Hot,",
                "So muss man, keek man blot mal hin,",
                "Vullst\u0119dsche glik ant Pr\u00fcschen kenn'.",
                "Se seet un heel \u0119rn N\u00e4sentros,",
                "En Povis statt en Tabacksdos."
            ],
            [
                "As Lieschen Allerlei noch l\u0119v,",
                "Do kunn se bellen as en T\u0119v:",
                "Dat kunn man nu noch anne T\u00e4hn",
                "Un an de Kinnbacksknaken sehn."
            ],
            [
                "Se f\u00f6hr ok hier dat grote Wort.",
                "Se smeet \u0119r Been na Peter Ohrt:",
                "Do full de ganze K\u0119rl in St\u00fccken,",
                "As weert en Hupen Sw\u0119welsticken."
            ],
            [
                "Dat Danzen heel en Ognblick op,",
                "Un Peter s\u00f6ch sik wedd'r tohop,",
                "Un Lieschen wink de Fremdn toh\u00f6ch,",
                "Slog Vullst\u0119dsche \u0119rn Povis weg,",
                "St\u00f6tt \u00bbol Madam\u00ab vun Pockenstohl,",
                "Un \u00bbswarte Carl\u00ab in R\u00fcschenpull:",
                "Denn wink se Dod\u0119k mit de Hand,",
                "Un darmit stobn se d\u0153r den Sand."
            ],
            [
                "Nu kreeg Musik un Danz eerst Art,",
                "As wenn de L\u00f6her Roland fahrt.",
                "Se krelln sik as en Slachterwif,",
                "Se dreihn sik as en P\u00fcttjerschiv ..."
            ],
            [
                "As jener K\u0119rl weer Hans to Mod:",
                "De ole Fritz sl\u0119p em int Slott,",
                "He funn em oppe Strat besapen",
                "Un leet em in sin Stuv utslapen \u2013",
                "Wat de denn\u00f6s v\u0153r Ogen mak!",
                "Nich vullns so gut stunn Hans sin Sak."
            ],
            [
                "He dacht an all sin sch\u00e4ndli Fl\u00f6ken, \u2013",
                "He wull sik nu to b\u0119tern s\u00f6ken, \u2013",
                "En Sweetdripp hung an jede Haar,",
                "Un wa mi recht is, b\u0119 he gar;",
                "Ik weet dat ni genau, \u2013 genog,",
                "As he de Ogen opwarts slog,",
                "Keem weddern Blitz un denn en Krachen,",
                "Denn d\u00fccht em fast, as h\u00f6r he lachen:"
            ],
            [
                "Denn f\u00f6hl he'n Fun\u00dfeln int Gesich,",
                "Um Arms un Hann' un langs den R\u00fcgg \u2013",
                "Dat weer, as stunn he achtern P\u0119rd",
                "Un f\u00f6hl dat Fucheln mit den Steert ..."
            ],
            [
                "As he de Ogen apen kreeg,",
                "Weer he al \u0153wern Wildpahl weg.",
                "He jag to Hus \u2013"
            ],
            [
                "Dat weer doch leidi,",
                "Sin Run sin halwen Steert weer heidi."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "De Fischtog na Fiel",
        "text": [
            [
                "Dat heet sik Lif un Seel opfrischen,",
                "Des S\u00fcnndas mal na Fiel to fischen;",
                "Dar geit dat lusti Tog um Tog,",
                "Denn mal'n H\u0119k un denn mal 'n Pogg."
            ],
            [
                "Man sitt de W\u0119k sik redi krumm,",
                "Man sitt de W\u0119k sik redi dumm,",
                "Dat weer je sch\u00e4ndli, weer je s\u00fcndli,",
                "Th\u0119r man sik S\u00fcnndas ni mal gr\u00fcndli,",
                "Un mak sik mal de Lenken \u00f6li",
                "Un \u00dcnnerlif un Seel mal k\u00f6hli."
            ],
            [
                "Dat is en Schoster redi n\u00f6di,",
                "Dat hollt em Hart un Bossen sm\u00f6di,",
                "Keen Sodaseep fat so op Pick,",
                "As S\u00fcnndas mal na'n Fieler Dik."
            ],
            [
                "De Luff is sch\u00f6n, dat Wedder moje,",
                "De S\u00fcnn is noch nich ut de Koje,",
                "De Heiders ligt noch deep to snurken,",
                "In Schummern trillt de eersten Lurken,",
                "Umswirn un Singn vun Duts un Pocken",
                "Is vun S\u00fcnnabnd noch nich int Stocken!",
                "Doch r\u00fckt dat ut de B\u00f6m so frisch,",
                "Een ward so n\u00fcchtern as en Fisch;",
                "Doch r\u00fckt dat Gras so gr\u00f6n vun \u00fcnnern,",
                "Dat kunn en Fohrmannsknecht verm\u00fcnnern."
            ],
            [
                "De Schosters s\u00fcnd al lang int Wogen",
                "Un wascht den Slap ut beide Ogen.",
                "De Kaffe dampt \u2013 dat Finster apen, \u2013",
                "De Rullbr\u00f6d glid ok dal int Slapen.",
                "En Sl\u0119pen Pannkok nimt man mit.",
                "Hannoveraner hett en Nett,",
                "Speckschoster mit dat Angesicht",
                "De nimt dat op sin breden R\u00fcgg.",
                "De Blickensl\u00e4ger kumt to angeln,",
                "Der Kannegie\u00dfer \u00bbthut nich mangeln\u00ab;",
                "Ok f\u0119hlt keen Brannwin, Melk un Beer,",
                "Un v\u0153rwarts treckt dat wille Heer,",
                "En \u00bbole Garr\u00ab vun St\u00fcmp un Stummeln,",
                "De Schotfelln ballert anstatt Trummeln;",
                "Jan Reuter mit de holten St\u0119wel",
                "Is Hinterlieutnant s\u00fcnner S\u00e4wel,",
                "Doch mit en Schecht un Angelroth",
                "Un Kluwer vun en d\u00f6rtig Fot,",
                "Un mit en Korf v\u0153r Bars un H\u0119k",
                "Un Proviant v\u0153rn ganze W\u0119k,",
                "Un anne Sit en leddern Tasch,",
                "Un v\u0153r de Boss en blickern Flasch,",
                "Un inne Mund en N\u00e4senb\u00f6ter",
                "\u2013 Dat smeckt, je k\u00f6rter, um so s\u00f6ter, \u2013",
                "So treckt he los \u00bbmit frohem Muth\u00ab,",
                "Dat echte Been stickt achterut."
            ],
            [
                "Du hest wul ehr en Pudel sehn?",
                "He sl\u0119pt en K\u0119d-Enn' mank de Been,",
                "Na alle Ecken kikt he l\u00fcstern,",
                "Un l\u00f6ppt v\u0153r Freiden rein in Bistern,",
                "Un prust na jede Katt und Kater,",
                "Un lett an jede Bom sin Water,",
                "An jede Ecksteen mutt he sn\u00fcffeln,",
                "In jeden Misten s\u00f6cht he Tr\u00fcffeln,",
                "Un alle Musl\u00f6ck kratzt he deper,",
                "Un r\u00fckt bi jeden Hund na'n P\u0119per,",
                "Doch ehr he't wis ward, liggt he m\u00f6d",
                "Un knurri wedder an sin K\u0119d. \u2013"
            ],
            [
                "De Schosters s\u00fcnd utlaten fr\u00f6hli!",
                "De Schosters s\u00fcnd unmaten s\u0119li!",
                "So flink un fl\u00f6di as de Wind \u2013",
                "So lang de F\u00f6t ni blasi s\u00fcnd.",
                "Wa dreiht de Kopp ni as en Swanzst\u00fcck,",
                "Wa geit de Snack ni as en Danzst\u00fcck,",
                "Wa sleit de Tung ni slank in Snack,",
                "Un Been un Schotfell rasch in Takt!",
                "De Pocken weet ni wat der los is,",
                "De Schosters weet ni wat en Grov is",
                "Un Gr\u00fcbb un Graben, Gr\u00f6v un Graff",
                "Un gat op Allens lik op af."
            ],
            [
                "Perdauz! \u2013 de Blickensl\u00e4ger drinkt",
                "\u2013 Dat heet in stan \u2013 \u00bbun sinkt un sinkt\u00ab \u2013",
                "De Kannegie\u00dfer \u00bbwullten Satz n\u0119hm\u00ab,",
                "J\u00fcs as de Anner inn Moratz keem.",
                "Wo is Jan Reuter mit de Schech?",
                "Speckschoster!! krig dat Nett torech!",
                "Jan Reuter!! gau de Kluwerstaken!",
                "Jan Reuter l\u00f6ppt, em knackt de Knaken \u2013",
                "De holten \u2013 och, dat Moor is m\u0153r!",
                "Dat unecht Been geit deep hend\u0153r! \u2013",
                "Dar sitt he fast mit all sin Reitschop!",
                "Gottlof, de Blickensl\u00e4ger steit op",
                "Ut Noth un Dod, un Murt un Schit \u2013",
                "Nat\u00fcrlich \u2013 op de g\u00fcnner Sit.",
                "Sunst harrn de Schosters al de Str\u00fcmp los",
                "Un wulln der rin op Darm un L\u00fcmp los,",
                "Un harrn em rutkr\u0119gn, dats nu eenmal",
                "Gewis, un schulln se em ant Been haln",
                "Na't \u00d6wer, wo de R\u0119d noch rund gung:",
                "Ob't Water wul bet an den Grund gung?"
            ],
            [
                "De Pocken weern al so tofr\u0119den,",
                "Fungn m\u00e4hli wedder an to r\u0119den,",
                "De Hadbar stunn un keek vun Feern,",
                "As wull he Swimm' un Fischen lehrn,",
                "De Blickensl\u00e4ger funn dat fuchdi,",
                "De barbeent Schosters funn' dat luchdi,",
                "Un stunn' bedenkli all ant \u00d6wer,",
                "Un dachten all: wa kumt man r\u0153wer?",
                "De Hieren na de H\u0119k un Bars,",
                "De Dare mit sin natten M \u2013,",
                "De Hieren lungri na en Fischtog,",
                "De Dare hungri achtert Dischdok",
                "Bi Kind un K\u00fck un Kaffekann,",
                "Un dr\u00f6ge S\u00fcnndagsw\u00e4sche an."
            ],
            [
                "Dat Water hett sin egen T\u00fccken,",
                "Un Moor un Gr\u00f6ben hebbt \u0119r N\u00fccken;",
                "Das j\u00fcs, as Winters Garn to winn':",
                "Wa's m\u0153gli! gar keen Enn' to finn!",
                "Un nich en St\u0119gelsch, nich en Stegg!",
                "Wa kamt de Fielers hier torech?",
                "De lopt je na de Heid in D\u00fcstern,",
                "Un weern der noch mit Botter g\u00fcstern!"
            ],
            [
                "Speckschoster seggt: Wi m\u0153t dat wagen!",
                "Jan Reuter! gif den Kluwerstaken!"
            ],
            [
                "He treckt vunt Ledder, sp\u00fctt in Hann',",
                "Un fat den Stock, un sett em an,",
                "Un nimt en Fahrt, un deit en Zug \u2013",
                "Un sw\u0119vt witbeentig inne Luch!"
            ],
            [
                "Hol lik de Tung! hol stif de Ohrn!",
                "Steil steit de Kluwer as en Thorn!",
                "J\u00fcs pillik as en St\u00e4nderbalken:",
                "Speckschoster hangt as an en Galgen,",
                "Un tallf\u00f6t, as en ophungn Kater,",
                "Un kikt ungl\u00fcckli dal na't Water."
            ],
            [
                "De Schosters schrigt: Nu hol di baben",
                "Kanngie\u00dfer: Och, er f\u00e4llt in Graben!"
            ],
            [
                "Dat d\u0119 he ok. \u2013 Speckschoster swunk,",
                "De Kluwer glee to Sit un sunk \u2013"
            ],
            [
                "Dat Waterpedden geit in Winter,",
                "Jehanni is dat etwas d\u00fcnner \u2013",
                "Een, twee, dree Schritt \u2013 De Schoh lopt \u0153wer!",
                "De B\u00fcx is vull \u2013 He kumt ni r\u0153wer!",
                "De Kopp is weg! \u2013 Dat gung noch gut:",
                "He kruppt op de Sit wedder rut!"
            ],
            [
                "Dat weern denn Twee! Wa nu de Annern?",
                "De fangt verdreetli an to wannern."
            ],
            [
                "De Ossen dachten: Wats der los?",
                "De Schosters s\u00fcnd wul nich bi Trost!",
                "Un keemn nieschiri langs de Wischen,",
                "As wulln se mit na Fiel to fischen,",
                "De Steert to h\u00f6ch, de Kopp v\u0153rut:",
                "Se neemn sik fast vern\u00fcnfti ut."
            ],
            [
                "De Schosters stunn' un sunn' ant \u00d6wer,",
                "Un dachten all: Wa kamt wi r\u0153wer?"
            ],
            [
                "So neeg bi Fiel \u2013 man h\u00f6r se karnn \u2013",
                "As Ossen v\u0153r de Gr\u00f6v to harrn,",
                "As Ossen anne Barg to n\u0153len, \u2013",
                "Un h\u00f6rn g\u00fcndsit de Kaffem\u0153len,",
                "Un sehn de Dik mit all de Fisch in,",
                "Un sehn de H\u00fcs' mit deckte Dischen:",
                "J\u00fcs blot en Tweernsdrath v\u0153r en Pannkok?",
                "Dat makt de Schosters redi unklok,",
                "Dat makt je'n Moltm\u0153lsossen hittli!",
                "Dat makt en Schoster g\u00e4nzli n\u00fcttli!"
            ],
            [
                "Se stat as quesi Schap v\u0153rn Heck:",
                "En paar s\u00fcnd d\u0153r, Gott weet was\u00fcck,",
                "De Annern lopt de Kopp in Tun",
                "Un een mank anner as en Klun."
            ],
            [
                "Denn hier weer Rath un Anslag d\u00fcr,",
                "As bi de K\u00f6h mit lopen F\u00fcr.",
                "Sch\u00fcllt wi hend\u0153r op L\u0119bn un Dod, Fr\u00fcnd?",
                "\u00bbDenk an din Kinner, de ni grot s\u00fcnd!\u00ab",
                "Swimm' oder sinken? \u00bbDats je gr\u00e4\u00dfli!\u00ab",
                "Doch weert ni deep nog, dat weer h\u00e4\u00dfli!",
                "Man kunn dat blot vun babn nich sehn;",
                "An Hemd uttrecken dach nich Een."
            ],
            [
                "Wenn so de Kopp vunt Denken swar is,",
                "En Dripp Verstand an jede Haar is:",
                "Man kunn wul as an Sotswang wanken,",
                "Koppheistersch\u0119ten v\u0153r Gedanken \u2013",
                "So hett man as en Steen ann Slaggbom,",
                "So hett man as de Tung inn Waggbom,",
                "J\u00fcs as en Pa\u00dfbom an de M\u0153l,",
                "Sin Magen \u00fcnner an sin Seel.",
                "Un wenn de Kopp to swindli stiggt:",
                "De Magen hollt dat Glikgewicht,",
                "Un str\u00f6m dat Denken redi armdick:",
                "De Magen is en s\u0119kern Parmtik;",
                "De lett de Seelenklock ni utneihn,",
                "Un de Gedankenstrom ni rutspeihn,",
                "De is, l\u00f6ppt de Vernunft mal dennsch,",
                "Stangtom un Halter v\u0153r de Mensch."
            ],
            [
                "De Twee op G\u00fcndsit wuschen Hemder,",
                "As fr\u00f6her \u0119dle K\u00f6nigskinder,",
                "Un schin' se vullens nich so hell",
                "As Elfenbeen vun Hut un Fell:",
                "De Blickensl\u00e4ger weer doch zart,",
                "Man blot de Hann' fulln ut de Art,",
                "As drog he Hannschen bet ann Ellbagn,",
                "Ok harr de Kopp en swartli K\u0119hlkragn.",
                "Speckschoster awer mak sik leidi",
                "As en Senater vun Taheiti.",
                "Doch \u2013 as se weern, so d\u0119n se blenkern,",
                "Un seeten mit de Been to slenkern."
            ],
            [
                "Do seggt de Klempner: Harr 'k en Hanndok!",
                "De Schoster: Oder ok en Pannkok!",
                "Pannkok!! erscholl es durch die Weite,",
                "\u00bbPechv\u00f6gel! kommt an meine Seite!\u00ab",
                "So reep de Kannegie\u00dfer lockend,",
                "Un s\u00fch! dat Bir\u00dfen keem int Stocken,",
                "Un s\u00fch! de Magen keem int Zucken:",
                "De Schosters awer all in Hucken",
                "As Sniders un de T\u00fcrksche Divan,",
                "Un heeln \u0119r hungerige Lif an,",
                "Int gr\u00f6ne Gras ant smucke \u00d6wer,",
                "Rund um den plitschen Kannenst\u00f6wer.",
                "De twee G\u00fcndsiters kregn \u0119r Deel",
                "Hin\u0153wer an den Kluwerst\u0153l."
            ],
            [
                "De Minsch ward banni qu\u00e4lt op Eern,",
                "Mutt banni sweten, sik to n\u00e4hrn,",
                "Mutt klei'n un seihn un ei'n un meihn,",
                "Ehr he wat kriggt, sik mal to frei'n,",
                "Un hett he't endli rund in Pannkok,",
                "So seggt de Magen kum mal: Dank ok,",
                "So is de Hunger rein so hitt,",
                "Man kunn wul rinfalln inne Gr\u00fctt:",
                "De Haar umt Hart rum w\u00fcllt Een sengn,",
                "De Funkens ut de Kusen springn,",
                "Un Arms un Mund un Tung un Backen",
                "Hebbt hild, man wedder wegtopacken,",
                "Man d\u0153rtobringn an S\u00fcnndagmorgen,",
                "Wat W\u0119ken kost an Sweet un Sorgen."
            ],
            [
                "Man kunnt ni ansehn, ahn to schruweln,",
                "Man kunnt ni ansehn, ahn to gruweln:",
                "Wa ok dat Gr\u00f6ttste rasch vergeit,",
                "Wat M\u00f6g un Tid erschaffen deit."
            ],
            [
                "Wa langsam treckt de Plog de Spor!",
                "Wa langsam leggt sik For an For!",
                "De Jung sitt op de P\u0119r un sl\u00f6ppt ni,",
                "De Knecht geit achteran un r\u00f6ppt: h\u00fc!",
                "Un geit un geit un hollt den Plogsteert;",
                "Un anne Wall dar liggt de Krogweerth,",
                "Un s\u00fcht se na, un sm\u00f6kt un sm\u00f6kt,",
                "Un s\u00fcht, wa swar de Pagen treckt,",
                "Een v\u0153r de anner, Schritt v\u0153r Schritt,",
                "Sin Knecht, sin Jung, sin Ogen mit:",
                "He h\u00f6rt man kum de R\u0153der janken,",
                "Un achteran treckt sin Gedanken,",
                "Bet g\u00fcndsit g\u00fcnnert an de V\u0153rwenn,",
                "Dar s\u00fcht he ruhi sik de P\u0119r wenn',",
                "Un m\u00e4hli r\u00fcggwarts kumt de Tog,",
                "Sin P\u0119r, sin Jung, sin Knecht, sin Plog,",
                "All liklankut as an en Snor:",
                "So leggt sik langsam For an For."
            ],
            [
                "Wat v\u0153rn Geduldssack is son Bur!",
                "Wa hett he't sur! wa hett he't sur!",
                "Denn nu dat Seiden antosehn!",
                "Un denn v\u0153rt Opkam nich to b\u0119dn!",
                "Un denn in Winter in den Snee",
                "Nix don to k\u00fcnn', as \u00bbDree-Blatt-dree\u00ab, \u2013",
                "Un V\u0153rjahrs wedder losstudeern",
                "Ant Sm\u00f6ken un Gras-wassen-h\u00f6rn:",
                "N\u0119! n\u0119! de Weg is lang to fahrn",
                "Bet tokum Harst de Wetenaarn!",
                "Un denn noch reisen to verkopen,",
                "Un Geld to telln bi ganze Hupen \u2013"
            ],
            [
                "Wat kost dat M\u00f6g an Kopp un R\u00fcgg,",
                "Ehr mal de M\u00f6ller Weten krigg!",
                "Denn wedder st\u00f6ben, mahlen, sichen,",
                "Utw\u0119gen, kopen un anrichen \u2013",
                "Bet man dat endli smort un braden",
                "Ton Korf rutkriggt as fetten Fladen!"
            ],
            [
                "Fett weern se w\u0119n! as brate Rippen!",
                "Kanngie\u00dfer slick sik noch de Lippen.",
                "Brun weern se w\u0119n un kross ann Rand!",
                "De Klempner harr no'n St\u00fcck in Hand,",
                "\u2013 He kreeg ni oft vun disse Gadung, \u2013",
                "Dat weer dat letzte vun de Ladung."
            ],
            [
                "As ik al seggt heff: Een kunn schruweln!",
                "Un alle seten ok to gruweln",
                "Int gr\u00f6ne Gras ant bunte \u00d6wer,",
                "Rund um den plitschen Kannenst\u00f6wer,",
                "Un dachten an Verg\u00e4nglichkeit",
                "Un den gewaltgen Zahn der Zeit,",
                "Un harrn wul ungefehr beleggt,",
                "Wat ik j\u00fcm \u0119bn hochd\u00fctsch segg."
            ],
            [
                "Se seten rund herum den Teller,",
                "Un de Gedanken warn wat heller,",
                "Speckschoster awer op G\u00fcndsit",
                "Den warn toeerst de Br\u0119gen wit."
            ],
            [
                "De vulle Magen keem int Wirken,",
                "Dat kole Bad d\u0119 ok sin St\u00e4rken,",
                "He seggt, un steit mit eenmal op:",
                "L\u00fcd! wi hebbt Blinnd\u00f6k v\u0153r den Kopp!",
                "Wi s\u00fcnd je d\u00fcmmer as en R\u00f6tt!",
                "Ik ga na Fiel un hal en Brett!"
            ],
            [
                "Speckschoster wenn' dat Angesich,",
                "Speckschoster dreih den breden R\u00fcgg,",
                "He wenn' den Puckel dick un fett,",
                "Un gung na Fiel un hal en Brett.",
                "De Annern seten noch to t\u00f6bn,",
                "As he krummpuckli wedder keem,",
                "Un segen as na'n Wunderthier:",
                "Warum se dat nich infulln weer;",
                "Un gungn her\u0153wer Een bi Een,",
                "Toletzt Jan Reuter mit dat Been,",
                "Un swegen still un gungn na Fiel,",
                "Un keemn bet an dat holten Siel."
            ],
            [
                "Dar leeg de Dik int gr\u00f6ne Reth,",
                "Dar leeg he smuck int S\u00fcnndagskleed,",
                "Dar leeg he hell int gr\u00f6ne Gras",
                "Un blenker as en Spegelglas,",
                "So frisch un klar, so still un blau,",
                "As Abendluch, as Morgendau. \u2013"
            ],
            [
                "Sitt still, du arme Pock int Rohr!",
                "Sitt still, un sing din S\u00fcnndagschor!",
                "Vundag' is allens Ruh un Fr\u0119d,",
                "De Hadbar steit un dr\u00f6mt int Reth,",
                "He hett sin rodsten St\u0119weln an,",
                "He hett sin blanksten Feddern an,",
                "He steit opt eene Been un h\u00f6rt,",
                "Wa't rund umt Water singt un r\u00f6hrt,",
                "Un wa de Krutschen lusti bad,",
                "Un wa de H\u0119k int Blaue stat,",
                "Un wa de Aant ged\u00fclli br\u00f6d,",
                "Un op de Spitzmus bi sin F\u00f6t."
            ],
            [
                "Vundag' is allens Fr\u0119d un Rau,",
                "De Lurken singt int Himmelsblau,",
                "De M\u00fcggen sp\u0119lt as S\u00fclwerstuff,",
                "De Sw\u00f6lken s\u0119gelt d\u0153r de Luf,",
                "Un sw\u0119vt un seilt ant \u00d6wer lank,",
                "Un dippt in Dik so spegelblank."
            ],
            [
                "Dar kamt se h\u0119r! en ganze Reeg,",
                "Dar jagt se hin! un snackt vergn\u00f6gt,",
                "Bet na de l\u00fcttje Fischerh\u00fctt,",
                "Wo Nest an Nest ann Balken sitt,",
                "Wo hoch de anner Hadbar steit",
                "Un blau de Rock na'n H\u0119ben geit."
            ],
            [
                "\u2013 Harr een den Kukuk dat verdacht,",
                "Dat he de annern reep un lach?",
                "Un alle Plogsteertn achteran:",
                "Kukuk! kumm Kiwitt! kik mal an! \u2013"
            ],
            [
                "Uns Fischervolk war still un seeg,",
                "War rein verstummt, un still, un sweeg,",
                "Un setten sik ant \u00d6wer hin",
                "Hell in de sch\u00f6ne S\u00fcnndagss\u00fcnn,",
                "Un keemn int Snacken un Vertelln",
                "Vunt Wanderl\u0119ben as Geselln,",
                "Un wat se sehn un wat se dan,",
                "Un wa se wit un wider gan",
                "Mit Ranzen op un Stock in Hand",
                "Int grote d\u00fctsche Vaterland."
            ],
            [
                "Dat ole Hart keem rein in Swunk,",
                "De ole Bursch war wedder junk,",
                "Vergeet hier in de frische Luf",
                "Sin l\u00fctt bedr\u00f6fte Arbeitsstuv."
            ],
            [
                "Ja, weer de S\u00fcnn ni deper sackt,",
                "Se harrn wul bet S\u00fcnnabend snackt,",
                "Un Nath un Draht un Blick un Pick",
                "Verg\u0119ten an de Fieler Dik."
            ],
            [
                "Do seggt Kanngie\u00dfer: Lieben Leut,",
                "Mich schwant, es w\u00e4r wohl Zeit f\u00fcr heut!"
            ],
            [
                "Dat wirk! Denn Alle d\u00fcch intwischen,",
                "Dat war nagrad mal Tid to fischen. \u2013"
            ],
            [
                "Wenn ole Pagen recht verdaut hebbt,",
                "Wenn satte K\u00f6hbeest edderkaut hebbt,",
                "So is dat n\u00fcdli antosehn,",
                "Wa se allm\u00e4hli kamt to Been.",
                "Eerst st\u0119hnt een Enn' un richt de Steert op,",
                "Denn kummt de Achterenn' vunt Deert op,",
                "Denn st\u0119hnt de anner Enn' un streckt sik,",
                "Denn steit dat ganze Beest un reckt sik;",
                "Doch s\u00fcnd de Pagen meistens spattlahm,",
                "Un k\u00fcnnt toeerst ni rech to Patt kam,",
                "Un humpelt rum un pett en Tweetritt:",
                "As wenn en Klempner dat Lifweh ritt,",
                "Un kr\u00fcmmt sik as en Worm int Sandlock,",
                "Denn leider! eet he to v\u0119l Pannkok!",
                "De knipt em as en b\u00f6s Gew\u0119ten,",
                "De sett em as Kolik int Sweten,",
                "De krupt as sm\u00f6lten Bli int Lif lank,",
                "De zwickt em as en isern Kniptang,",
                "De dr\u00fcckt em an de korten Rippen.",
                "Jan Reuter! hest du noch en Drippen?",
                "So krig de blickern Flasch vun Knop,",
                "Un schrap den letzten Rest tohop,",
                "Denn schall dat sik wul bald verdeelen,",
                "Wi Annern m\u0153t pattu ni n\u0153len!"
            ],
            [
                "De Schosters seht ni oft na'n H\u0119ben,",
                "Steernkiken is ni Noth tum L\u0119ben.",
                "Wi hebbt keen W\u00fcst' as Dubenheid,",
                "Un dat is Holmer Ossenweid,",
                "Un keen Kameel as S\u0119genb\u00fcck,",
                "Un makt keen Reis' as hier nan Dik;",
                "Wi brukt keen Klock as unse Mag',",
                "Un de geit s\u0119ker Dag v\u0153r Dag.",
                "Wer hett wat mit de S\u00fcnn to don?",
                "De schint, un mag se \u00fcnnergan.",
                "Doch weer't vundag' en anner Sak,",
                "De Schosters dachten: Wats de Klock?",
                "Se s\u00f6chden na de S\u00fcnn int Norn",
                "Un keken na de Heider Thorn,",
                "Un s\u00f6chden rund umh\u0119r de S\u00fcnn,",
                "Un kunn \u0119r rund herum ni finn'.",
                "Do seggt der Een: Ik l\u00f6v, dar sitt he!",
                "Wi krigt am Enn' noch en Gewitter!"
            ],
            [
                "Ja, weern dat blinne M\u00f6llers w\u0119n,",
                "De harrn dat mit de N\u0153sen sehn!",
                "Doch Schosters s\u00fcnd ni licht to schrecken:",
                "De meenn, dat war sik noch vertrecken.",
                "Dat d\u00fcn int Westen as en Bank",
                "Vun Pr\u00fckenk\u00f6pp, bet M\u00f6ldorp lank,",
                "De ganze Luch weer swul un bruddi,",
                "De Hadbar stunn bedr\u00fcckt un dutti,",
                "De Sw\u00f6lken s\u0119geln dicht ant Reth,",
                "De Pocken sungn \u0119r ludste Leed,",
                "De Lurken seten still to dr\u00f6m,",
                "De Im de ilen ut de Bl\u00f6m",
                "Un summ' un jagen na de Feern,",
                "Un alle M\u0153len stunn' in Scheern.",
                "De Schosters hebbt kalfleddern Seeln,",
                "De meenn, dat war sik noch verdeeln!",
                "De l\u00f6vt ni an en Dunnerwedder,",
                "Bet op de Borten danzt de Teller,",
                "De l\u00f6vt ni, dat dat R\u0119gen gift,",
                "As bet se't ut de St\u0119weln drift."
            ],
            [
                "De Klempner blev int Gras to wrangeln,",
                "Jan Reuter sett sik dal to angeln,",
                "Dat holten Been wis' inne H\u00f6ch,",
                "Noch h\u00f6gerop de Angelschech.",
                "De Annern gungn mit Nett un Staken",
                "To Water an, en Tog to maken,",
                "V\u0153rut de Dicke, opgekr\u00e4mpt,",
                "Vun nerrn de B\u00fcx un babn dat Hemd,",
                "R\u00fcggwarts \u2013 un trock mit beide Hann',",
                "De Annern palschen achteran;",
                "Man blot de plitsche Kannenst\u00f6wer",
                "Blev inne Schoh un an dat \u00d6wer.",
                "He seeg na't Werk un harr dat R\u0119den,",
                "Ob se dat \u00bbrichtig machen th\u00e4ten\u00ab.",
                "De Pocken keken insgesamp to",
                "Un dachten: dat is also'n Dampboot!",
                "De Schosters trocken krumm un stumm",
                "All um dat Nett umt \u00d6wer rum.",
                "Se trocken rut, se smeten rin,",
                "Doch weern der nix as Pocken in;",
                "Se sl\u0119pen fort, se trocken op:",
                "Nix as Dreckvageln, Kopp an Kopp!",
                "Se trocken wit un wider hen,",
                "Jan Reuter kunn se kum mehr kenn',",
                "He h\u00f6r man blot den Kannenst\u00f6wer",
                "Op hochd\u00fctsch r\u0119den hoch vunt \u00d6wer,",
                "He h\u00f6r dat swack un swacker summ',",
                "Am Ende war dat g\u00e4nzli stumm.",
                "Do d\u00fccht em meist, dat dr\u0153hn un dus'",
                "As wenn de Floth vun widen sus'.",
                "He keek sik rund: dat dr\u0153hn un zitter \u2013",
                "Min Seel! dat ward en swar Gewitter!",
                "De Klempner war sin Lifweh los",
                "Un s\u00e4h: Jehann, wi m\u0153t to Hus!",
                "Jan Reuter keek ann H\u0119ben lank:",
                "Dar kl\u00f6v en Blitz de swarte Bank!",
                "Jan Reuter neem sin Angelroth,",
                "Jan Reuter neem sin holten Fot,",
                "Sin Pip, sin Korf, sin blickern Flasch:",
                "Dar keem de Dunner, dat dat gnasch!",
                "Dar keem de Dunner, dat dat b\u0119wer!",
                "Dar keemn de Schosters all ant \u00d6wer.",
                "Se lepen barbeent \u2013 s\u00fcnner Schotfelln",
                "Un s\u00f6chden na \u0119r K\u00f6rv un Brotstelln."
            ],
            [
                "Se harrn nix fungn, as mal ann Grund",
                "De Fischer sin verdrunken Hund.",
                "Se meenn en St\u0153r un noch wat gr\u00f6ter:",
                "Do weert toletzt en doden K\u00f6ter.",
                "Wat nu to don? Wat nu v\u0153r Rath?",
                "Fisch muss man hebbn, un weern se brad!",
                "Fisch muss man hebbn, ob Bars, ob H\u0119k,",
                "Sunst gev't do Hus en natte W\u0119k;",
                "Sunst weer bi't Frunsvolk nich to duern,",
                "De al mit Putt un Bratpann luern,",
                "Un fragden: \u00bbNawersch, itt Se kakte?",
                "Min Mann mag lewer botterbackte!\u00ab",
                "Se stunn' un kratzen Kopp un Ohrn:",
                "Keen Fisch \u2013 un dar de Heider Thorn!",
                "Se stunn' un kratzen v\u0153r un achter:",
                "Keen Braden \u2013 as een vun de Slachter!",
                "Do seggt de Dicke rein in Andach:",
                "Lothgeter! nu gif du en Anslag!",
                "Do seggt Kanngie\u00dfer: Anderst nischt?",
                "Mir gehn ins Haus und kaufen Fisch!"
            ],
            [
                "Dat l\u00f6s' de Kn\u00fctt! Se warn so froh,",
                "As war se't schenkt, un Geld darto!",
                "Se harrn in Drav \u0119r K\u00f6rv to fat,",
                "Se st\u00f6rmn de l\u00fcttje Fischerkath,",
                "Se koffen H\u0119k un Bars un Aal,",
                "Se koffen Krutschen alltomal,",
                "Se neemn \u0119r Reitschop oppen R\u00fcgg,",
                "De R\u0119gen klatsch se int Gesich,",
                "Se neemn \u0119r St\u0119weln inne Hand,",
                "Se wannern \u0153wert natte Land,",
                "Se wannern fort bi Blitz un R\u0119gen,",
                "D\u0153r Murt un Moor un Gr\u00f6v un St\u0119gen;",
                "Keen Graff so breet, keen Wisch so m\u0153r,",
                "Se keemn hin\u0153wer oder d\u0153r;",
                "De Murt leep in un ut de Taschen:",
                "De R\u0119gen deen, dat wegtowaschen,",
                "Un Heet un Sweet un Pick un Slick",
                "Blev op den Weg na'n Fieler Dik."
            ],
            [
                "Dat heet sik mal de Lenken th\u0119ern,",
                "Dat heet sik mal de L\u0119den sm\u0119ern,",
                "Dat heet sik mal de Glieder \u00f6ln",
                "Un \u00dcnnerlif un Bossen k\u00f6hln!"
            ],
            [
                "Se keemn \u2013 d\u0153rnatt bet op de Felln \u2013",
                "To Hus; doch kunn' se wat vertelln,",
                "Un snacken fr\u00f6hli achtern Disch noch",
                "Na Jahren vun de Fieler Fischtog."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Hell int Finster",
        "text": [
            [
                "Hell int Finster schint de S\u00fcnn,",
                "Schint bet deep int Hart herin;",
                "All wat kold is, dump un weh,",
                "Daut se weg, as Is un Snee."
            ],
            [
                "Winter weent sin blanksten Thran,",
                "V\u0153rjahrtsathen weiht mi an,",
                "Kinnerfreid so frisch as Dau",
                "Treckt mi d\u0153r vunt Himmelsblau."
            ],
            [
                "Noch is Tid! o kamt man in,",
                "Himmelblau un V\u0153rjahrss\u00fcnn!",
                "Lacht noch eenmal warm un blid",
                "Deep int Hart! o noch ist Tid."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Int Holt",
        "text": [
            [
                "Wo dat Echo schallt",
                "D\u0153r de B\u00f6ken hin,",
                "Na de gr\u00f6ne Wald",
                "Treckt mi Hart un Sinn,",
                "Wenn de Dro\u00dfel fleit,",
                "Wenn de Bl\u0153der weiht,",
                "Wenn de Wind der geit",
                "Baben hin."
            ],
            [
                "De is j\u00fcmmer fri,",
                "As de grote See;",
                "Dar is Rum v\u0153r mi",
                "Un dat sch\u00fcchtern Veh,",
                "V\u0153r de bittre Noth,",
                "V\u0153r den lewen Gott,",
                "Un dar deit de Dod",
                "Nich mal weh."
            ],
            [
                "Wenn de Dro\u00dfel fleit,",
                "Spring ik rut to Holt,",
                "Wenn de Bl\u0153der weiht,",
                "Ga ik noch to Wold:",
                "Och, de seeg mi springn",
                "Un de h\u00f6r mi singn,",
                "Un dar much ik liggn",
                "Still un kold."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "So lach doch mal!",
        "text": [
            [
                "Nu mak mi nich dart Hart so buck!",
                "Un lach doch mal! un frei di mal!",
                "An H\u0119ben singt de Lurken smuck,",
                "Int Holt de Nachtigal."
            ],
            [
                "Wat s\u00fchst du deep int Abendroth?",
                "Dat Gras is gr\u00f6n! un Bl\u00f6m de F\u00fcll!",
                "De Vageln singt ut \u00c6wermoth,",
                "Un du b\u00fcst bleek un still."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Wenn de Lurk treckt",
        "text": [
            [
                "Ade, ade, de Summer geit!",
                "Ade bet tokum Jahr!",
                "Ade, ade, de Bl\u0153der weiht!",
                "Nu ward dat Hart mi swar!"
            ],
            [
                "Ik heff wul sungn en sch\u00f6ne Tid,",
                "De ganze Summer hin;",
                "Nu reis' ik fort, nu reis' ik mit",
                "Nan S\u00fcden, na de S\u00fcnn!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Inne Fremdn",
        "text": [
            [
                "Dat gift keen Land so gr\u00f6n un so sch\u00f6n \u2013",
                "O weer ik wedder to Hus!",
                "Dar singt de Vageln so fr\u00f6hli,",
                "Dar is de Schatten so k\u00f6hli \u2013",
                "O dat ik wannern muss!"
            ],
            [
                "En Garn de liggt dar achter den Tun,",
                "Dar bl\u00f6mt de Rosen so roth.",
                "Min Leefste de neem sik en Annern,",
                "Gesellen un de m\u0153t wannern:",
                "Ade, du Leefste, l\u0119v wol!"
            ],
            [
                "Un Vader is dot, un Moder is dot \u2013",
                "O leeg ik dar \u00fcnner de Eer!",
                "Dar sungn de Vageln so fr\u00f6hli,",
                "Dar weer de Schatten so k\u00f6hli \u2013",
                "Ik seeg di nimmermehr!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Dat eerste",
        "text": [
            [
                "Dar weer en l\u00fcttje Burdiern,",
                "De muss na Melken gan,",
                "De harr en breden Strohhot,",
                "Doch Str\u00fcmp harr se nich an.",
                "Wa kannst du l\u00fcttje Burdiern",
                "Alleen na Melken gan?"
            ],
            [
                "Dar weer en l\u00fcttje Burdiern,",
                "De muss na Melken gan,",
                "De harr en breden Strohhot,",
                "Doch Str\u00fcmp harr se nich an.",
                "Wa kannst du l\u00fcttje Burdiern",
                "Alleen na Melken gan?"
            ],
            [
                "Se harr en lichten Strohhot,",
                "Se harr en sware Drach,",
                "Doch wenn se hin na Melken gung,",
                "So gung se hin un lach.",
                "O du l\u00fcttje Burdiern,",
                "Wat hest du'n sware Drach!"
            ],
            [
                "Se harr en lichten Strohhot,",
                "Se harr en sware Drach,",
                "Doch wenn se hin na Melken gung,",
                "So gung se hin un lach.",
                "O du l\u00fcttje Burdiern,",
                "Wat hest du'n sware Drach!"
            ],
            [
                "Du b\u00fcst je as en W\u0119ps so d\u00fcnn,",
                "Du b\u00fcst je rein so zart,",
                "Du hest je nog to dr\u0119gen",
                "Al an din egen Haar.",
                "O du l\u00fcttje Burdiern,",
                "Du driggst je gar to swar!"
            ],
            [
                "Du b\u00fcst je as en W\u0119ps so d\u00fcnn,",
                "Du b\u00fcst je rein so zart,",
                "Du hest je nog to dr\u0119gen",
                "Al an din egen Haar.",
                "O du l\u00fcttje Burdiern,",
                "Du driggst je gar to swar!"
            ],
            [
                "Kumm mit, ik will din Drach n\u0119hm,",
                "Un hal de K\u00f6h nan Sleet,",
                "Un wenn der scharpe Steen kamt,",
                "So fat di anne K\u0119d!",
                "Ja, du l\u00fcttje Burdiern,",
                "So fat man anne K\u0119d."
            ],
            [
                "Kumm mit, ik will din Drach n\u0119hm,",
                "Un hal de K\u00f6h nan Sleet,",
                "Un wenn der scharpe Steen kamt,",
                "So fat di anne K\u0119d!",
                "Ja, du l\u00fcttje Burdiern,",
                "So fat man anne K\u0119d."
            ],
            [
                "O ja, du l\u00fcttje Burdiern,",
                "So fat man s\u0119ker an.",
                "Ik kunn di geern noch mitn\u0119hm",
                "Un dr\u0119gn di op de Hann',",
                "Un weern der nix as Steen in Weg,",
                "Ik drog di op de Hann'."
            ],
            [
                "O ja, du l\u00fcttje Burdiern,",
                "So fat man s\u0119ker an.",
                "Ik kunn di geern noch mitn\u0119hm",
                "Un dr\u0119gn di op de Hann',",
                "Un weern der nix as Steen in Weg,",
                "Ik drog di op de Hann'."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Dat twete",
        "text": [
            [
                "Dar geit en B\u0119k de Wisch hentlank,",
                "De hett dat rein so hild,",
                "So geit min Hart de ganze Dag,",
                "Un steit ni eenmal still."
            ],
            [
                "Dar geit en B\u0119k de Wisch hentlank,",
                "De hett dat rein so hild,",
                "So geit min Hart de ganze Dag,",
                "Un steit ni eenmal still."
            ],
            [
                "Dat steit ni still, as bi de M\u0153l,",
                "Dat Rad dat geit un mahlt.",
                "Dar steit mi dat op eenmal still,",
                "As schull dat mit hendal."
            ],
            [
                "Dat steit ni still, as bi de M\u0153l,",
                "Dat Rad dat geit un mahlt.",
                "Dar steit mi dat op eenmal still,",
                "As schull dat mit hendal."
            ],
            [
                "Dat steit ni still de ganze Weg,",
                "As j\u00fcs op disse Plack,",
                "Un kam ik \u0153wert Steg toh\u00f6ch,",
                "So kloppt dat, as dat Rad."
            ],
            [
                "Dat steit ni still de ganze Weg,",
                "As j\u00fcs op disse Plack,",
                "Un kam ik \u0153wert Steg toh\u00f6ch,",
                "So kloppt dat, as dat Rad."
            ],
            [
                "Dat Rad dat dreiht, de M\u0153l de geit,",
                "Un binn' dar singt dat lud,",
                "Un kam ik rop, so kikt de Kopp",
                "Gewis na't Finster rut."
            ],
            [
                "Dat Rad dat dreiht, de M\u0153l de geit,",
                "Un binn' dar singt dat lud,",
                "Un kam ik rop, so kikt de Kopp",
                "Gewis na't Finster rut."
            ],
            [
                "De B\u0119k de l\u00f6ppt so gau to M\u0153l,",
                "Un treckt so langsam weg.",
                "Ik l\u00f6v, dat geit em j\u00fcs as mi:",
                "Dat is em gar ni rech."
            ],
            [
                "De B\u0119k de l\u00f6ppt so gau to M\u0153l,",
                "Un treckt so langsam weg.",
                "Ik l\u00f6v, dat geit em j\u00fcs as mi:",
                "Dat is em gar ni rech."
            ],
            [
                "He treckt v\u0153rbi an unse Garn,",
                "Dar ga ik noch hentlank,",
                "Un h\u00f6r em, wa he sacht vertellt",
                "Vun Klappern un Gesank."
            ],
            [
                "He treckt v\u0153rbi an unse Garn,",
                "Dar ga ik noch hentlank,",
                "Un h\u00f6r em, wa he sacht vertellt",
                "Vun Klappern un Gesank."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Dat dr\u00fctte",
        "text": [
            [
                "O wullt mi ni mit hebbn, l\u00fctt Anna Kathrin?",
                "O wullt mi ni mit hebbn, l\u00fctt Anna Kathrin?",
                "Du kunnst je wul fahren, du kunnst je wull ridn,",
                "Oder wullt an min Sit gan, l\u00fctt Anna Kathrin?"
            ],
            [
                "O wullt mi ni mit hebbn, l\u00fctt Anna Kathrin?",
                "O wullt mi ni mit hebbn, l\u00fctt Anna Kathrin?",
                "Du kunnst je wul fahren, du kunnst je wull ridn,",
                "Oder wullt an min Sit gan, l\u00fctt Anna Kathrin?"
            ],
            [
                "Wat sch\u0119rt mi din Vader, sin Hus un sin Feld!",
                "Wat sch\u0119rt mi din Mellersch, \u0119r Stolt un \u0119r Geld!",
                "Segg blot, ik schall mitgan, segg blot, du b\u00fcst min,",
                "Un kumm inn Linnwullnrock, l\u00fctt Anna Kathrin!"
            ],
            [
                "Wat sch\u0119rt mi din Vader, sin Hus un sin Feld!",
                "Wat sch\u0119rt mi din Mellersch, \u0119r Stolt un \u0119r Geld!",
                "Segg blot, ik schall mitgan, segg blot, du b\u00fcst min,",
                "Un kumm inn Linnwullnrock, l\u00fctt Anna Kathrin!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Dat veerte",
        "text": [
            [
                "He s\u00e4 mi so v\u0119l, un ik s\u00e4 em keen Wort,",
                "Un all wat ik s\u00e4, weer: Jehann, ik mutt fort!"
            ],
            [
                "He s\u00e4 mi so v\u0119l, un ik s\u00e4 em keen Wort,",
                "Un all wat ik s\u00e4, weer: Jehann, ik mutt fort!"
            ],
            [
                "He s\u00e4 mi vun Lev un vun Himmel un Eer,",
                "He s\u00e4 mi vun allens \u2013 ik weet ni mal mehr!"
            ],
            [
                "He s\u00e4 mi vun Lev un vun Himmel un Eer,",
                "He s\u00e4 mi vun allens \u2013 ik weet ni mal mehr!"
            ],
            [
                "He s\u00e4 mi so v\u0119l, un ik s\u00e4 em keen Wort,",
                "Un all wat ik s\u00e4, weer: Jehann, ik mutt fort!"
            ],
            [
                "He s\u00e4 mi so v\u0119l, un ik s\u00e4 em keen Wort,",
                "Un all wat ik s\u00e4, weer: Jehann, ik mutt fort!"
            ],
            [
                "He heel mi de Hann', un he b\u0119 mi so dull,",
                "Ik schull em doch gut w\u0119n, un ob ik ni wull?"
            ],
            [
                "He heel mi de Hann', un he b\u0119 mi so dull,",
                "Ik schull em doch gut w\u0119n, un ob ik ni wull?"
            ],
            [
                "Ik weer je ni b\u00f6s, awer s\u00e4 doch keen Wort,",
                "Un all wat ik s\u00e4, weer: Jehann, ik mutt fort!"
            ],
            [
                "Ik weer je ni b\u00f6s, awer s\u00e4 doch keen Wort,",
                "Un all wat ik s\u00e4, weer: Jehann, ik mutt fort!"
            ],
            [
                "Nu sitt ik un denk, un denk j\u00fcmmer deran,",
                "Mi d\u00fcch, ik muss seggt hebbn: Wa geern, min Jehann!"
            ],
            [
                "Nu sitt ik un denk, un denk j\u00fcmmer deran,",
                "Mi d\u00fcch, ik muss seggt hebbn: Wa geern, min Jehann!"
            ],
            [
                "Un doch, kumt dat wedder, so segg ik keen Wort,",
                "Un hollt he mi, segg ik: Jehann, ik mutt fort!"
            ],
            [
                "Un doch, kumt dat wedder, so segg ik keen Wort,",
                "Un hollt he mi, segg ik: Jehann, ik mutt fort!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Dat letzte",
        "text": [
            [
                "Min Anna is en Ros' so roth,",
                "Min Anna is min Blom,",
                "Min Anna is en Sw\u00f6lk to Fot,",
                "Min Anna is as Melk un Blot,",
                "As Appel oppen Bom."
            ],
            [
                "Min Anna is en Ros' so roth,",
                "Min Anna is min Blom,",
                "Min Anna is en Sw\u00f6lk to Fot,",
                "Min Anna is as Melk un Blot,",
                "As Appel oppen Bom."
            ],
            [
                "De Vullmach hett en Appelgarn,",
                "Un Rosen inne Strat;",
                "De Vullmach kann sin Rosen wahrn,",
                "De Vullmach kann sin Appeln arn.",
                "Min Anna is min Staat!"
            ],
            [
                "De Vullmach hett en Appelgarn,",
                "Un Rosen inne Strat;",
                "De Vullmach kann sin Rosen wahrn,",
                "De Vullmach kann sin Appeln arn.",
                "Min Anna is min Staat!"
            ],
            [
                "Se is min Staat, se is min Freid",
                "Un allens alltomal,",
                "Un wenn de Wind de Rosen weiht,",
                "Un wenn de Wind de Appeln sleit:",
                "Se fallt mi nich hendal."
            ],
            [
                "Se is min Staat, se is min Freid",
                "Un allens alltomal,",
                "Un wenn de Wind de Rosen weiht,",
                "Un wenn de Wind de Appeln sleit:",
                "Se fallt mi nich hendal."
            ],
            [
                "Se fallt ni af, se fallt ni hin,",
                "Se hett son frischen Moth;",
                "So bl\u00f6ht min Hart, so bl\u00f6ht min Sinn,",
                "Min Anna blift de Blom derin",
                "Bet an min s\u0119li Dod."
            ],
            [
                "Se fallt ni af, se fallt ni hin,",
                "Se hett son frischen Moth;",
                "So bl\u00f6ht min Hart, so bl\u00f6ht min Sinn,",
                "Min Anna blift de Blom derin",
                "Bet an min s\u0119li Dod."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "[De Spree de is kam]",
        "text": [
            [
                "De Spree de is kam,",
                "Singt lusti vun babn,",
                "Kumt ok wul de Hadbar,",
                "Kumt ok wul dat Fr\u00f6hjahr",
                "Un all wat der singt,",
                "Wat Summer uns bringt."
            ],
            [
                "De Winter is hin",
                "As Snee anne S\u00fcnn,",
                "As Kummer an Morgen,",
                "As Klagen un Sorgen",
                "Un Gram \u0153wer Nacht,",
                "Wennt Hart wedder lacht."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "[Wul achtern Wall to schuern]",
        "text": [
            [
                "Wul achtern Wall to schuern,",
                "Wul mank dat Gras to liggn,",
                "Dar is dat nett to luern,",
                "Dar is dat smuck to singn;",
                "Dar stiggt de Lurk mi \u0153wern Kopp,",
                "De Iritsch sett sik dal,",
                "Dar singt wi Vageln alltohop",
                "Wi Vageln alltomal."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "[Kumt Voerjahr man wedder]",
        "text": [
            [
                "Kumt V\u0153rjahr man wedder,",
                "So kumt ok de Freid:",
                "Kumt Gras op de Wischen,",
                "Kamt de K\u00f6h op de Weid."
            ],
            [
                "Kumt de S\u00fcnn d\u0153r de Wulken",
                "Un de Hadbar opt Nest \u2013",
                "Un Abends en Maanschin,",
                "Denn kumt eerst dat Best."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "[Keen Graff is so breet un keen M\u00fcer so hoch]",
        "text": [
            [
                "Keen Graff is so breet un keen M\u00fcer so hoch,",
                "Wenn Twee sik man gut s\u00fcnd, da drapt se sik doch."
            ],
            [
                "Keen Wedder so gruli, so d\u00fcster keen Nacht,",
                "Wenn Twee sik man sehn w\u00fcllt, so seht se sik sacht."
            ],
            [
                "Dat gift wul en Maanschin, dar schint wul en Steern,",
                "Dat gift noch en Licht oder L\u00fccht un Lantern."
            ],
            [
                "Dar finnt sik en Ledder, en St\u0119gelsch un Steg:",
                "Wenn Twee sik man leef hebbt \u2013 keen Sorg v\u0153r den Weg."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "[Jehann, nu spann de Schimmels an!]",
        "text": [
            [
                "Jehann, nu spann de Schimmels an!",
                "Nu fahrt wi na de Brut!",
                "Un hebbt wi nix as brune P\u0119r,",
                "Jehann, so is't ok gut!"
            ],
            [
                "Un hebbt wi nix as swarte P\u0119r,",
                "Jehann, so is't ok recht!",
                "Un b\u00fcn ik nich uns Weerth sin S\u0153n,",
                "So b\u00fcn'k sin j\u00fcngste Knecht!"
            ],
            [
                "Un hebbt wi gar keen P\u0119r un Wag',",
                "So hebbt wi junge Been!",
                "Un de so gl\u00fccklich is as ik,",
                "Jehann, dat w\u00fcllt wi sehn!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "[Wi gungn tosam to Feld, min Hans]",
        "text": [
            [
                "Wi gungn tosam to Feld, min Hans,",
                "Wi gungn tosam to Rau,",
                "Wi seten achtern Disch tosam,",
                "So warn wi old un grau."
            ],
            [
                "Bargop so licht, bargaf so trag,",
                "So menni, menni Jahr \u2013",
                "Un doch, min Hans, noch \u0119bn so leef,",
                "As do in brune Haar."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "[An de Kark]",
        "text": [
            [
                "An de Kark",
                "Wahnt de Prester,",
                "Un de M\u00f6ller wahnt an Dik,",
                "Un ik wahn",
                "Bi min Leefste,",
                "Seeg \u0119r jeden Ogenblick."
            ],
            [
                "Geit de Klock",
                "Anne Karkwand,",
                "Gat de R\u0153der innen Grund,",
                "Geit min Hart",
                "Noch v\u0119l muntrer,",
                "Nix as Lev de drift dat rund."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "[Inn Klockenthorn babn Karkenboen]",
        "text": [
            [
                "Inn Klockenthorn babn Karkenb\u0153n",
                "Dar geit en Rad mit isern T\u00e4hn,",
                "Un wenn de ole, de dowe, de K\u00fcster ni weer,",
                "So keem der keen starbens Minsch, vunne ganze Eer."
            ],
            [
                "De M\u00f6llerbursch sitt ganz alleen,",
                "He s\u00fcht in dat Rad, dat drift de Steen",
                "Un wenn de ole, de dowe, de K\u00fcster sin Dochder ni weer,",
                "Wat kunn der so lusti sik dreihn oppe ganze Eer?"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "[In Garn \u00fcnnert Finster - de Bom is so gr\u00f6n]",
        "text": [
            [
                "In Garn \u00fcnnert Finster \u2013 de Bom is so gr\u00f6n \u2013",
                "Singt all Nacht en Vagel so truri, so sch\u00f6n."
            ],
            [
                "Bi Meddersch schreeg \u0153wer \u2013 so witt is de Stuv \u2013",
                "Singt all Dag Anneeten un lacht as en Duv."
            ],
            [
                "Dat lacht un dat weent, un dat kloppt mi ant Hart,",
                "Kloppt j\u00fcmmer in Takt, bet en Leed derut ward."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "[De Sneierlus]",
        "text": [
            [
                "De Sneierlus",
                "De driggt sin Hus,",
                "Ol Juchen Snack",
                "De driggt sin Pack,",
                "De ganze W\u0119k, dat ganze Jahr,",
                "Du kikst ni op, so is he dar."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "[Min zuckers\u00f6t Suschen, wat wullt du di gr\u00e4mn]",
        "text": [
            [
                "Min zuckers\u00f6t Suschen, wat wullt du di gr\u00e4mn?",
                "Kumt Wihnachten wedder, so will ik di n\u0119hmn!",
                "W\u00fcllt P\u0119pern\u0153t kopen un Hasseln\u0153t knacken,",
                "Un so'n groten Koken ut Deeg w\u00fcllt wi backen!"
            ],
            [
                "Min zuckers\u00f6t Suschen, nu gr\u00e4m di ni sehr!",
                "Denn ward wi mal \u00f6ller, so danzt wi ni mehr!",
                "Denn schrapt wi den Grapen, denn schrapt wi dat Geld,",
                "Denn gat wi mit so'n lange N\u00e4sen to Feld!"
            ],
            [
                "Min zuckers\u00f6t Suschen, nu gr\u00e4m di man nich!",
                "Ik heff noch dree S\u00fcsselnk, dat weest du man nich!",
                "Dree S\u00fcsselnk un Dreelnk, un so'n groten Hot!",
                "Un'n grishempen Geldsack, noch eenmal so grot!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "[Ol Trin anne Lamp]",
        "text": [
            [
                "Ol Trin anne Lamp,",
                "Ol Hans innen Damp,",
                "Ol Trina mit Brillen,",
                "Ol Hans mit sin Grillen,",
                "Se spinnt un se snackt,",
                "Kaut Sch\u0119v un Toback."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "[Blauwippsteert an Bek]",
        "text": [
            [
                "Blauwippsteert an B\u0119k,",
                "L\u00fcttj Rothback inne K\u0153k,",
                "L\u00fcttj Flasskopp ant Spinnrad \u2013",
                "Kumm, ra' mal, wat is dat?",
                "Un wullt du \u0119r fang',",
                "Ra' jo ni to lang!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "1. \u00dcnnermeel",
        "text": [
            [
                "De W\u00f6rner Klocken l\u00fcd de Pr\u0119digt ut.",
                "Se summt ut wider Feern un mank de Im,",
                "De \u0153wert Feld hin drivt vun Bl\u00f6t to Bl\u00f6t.",
                "Denn kl\u0153tert w\u00fccke Wagens langs den Weg:",
                "De P\u0119r s\u00fcnd nich to sehn int lange Korn,",
                "Man blot de K\u00f6pp, un Minschen achterh\u0119r,",
                "As wenn se s\u0119geln op en See vun Weten.",
                "So jagt se een na't anner wit v\u0153rbi,",
                "De Schall un Schin vertreckt sik j\u00fcmmer wider,",
                "Un Allns is wedder still as inne Kark."
            ],
            [
                "Dar sitt en M\u00e4den k\u00f6hli inne D\u00f6rnsch,",
                "Se's ganz alleen, in vullen S\u00fcnndagsstaat.",
                "Se sitt un neiht, se kikt ni op un um,",
                "Un \u00f6kern geit de Arm \u0119r op un dal.",
                "Denn knastert jedesmal dat witte Linn',",
                "As reet se't mit de dralle Arm entwei.",
                "Se is ok gar ni bu't v\u0153r Scheer un Natel,",
                "De Schullern quellt, as wull de Sammtjack bassen,",
                "De \u0119r as gaten op de H\u00fcften fallt,",
                "Un d\u0153r de Backen schint de L\u0119benslust",
                "Un gl\u00e4nzt \u0119r ut de d\u00fcsterbrune Haar."
            ],
            [
                "Se's ok al satt, se l\u0153hnt sik \u0153wern Arm",
                "Un kik d\u0153rt Finster langs dat gr\u00f6ne Korn",
                "Un langs de groten g\u0119len Rappsaatkoppeln",
                "Int wide Feld, wo noch en Wagen glinstert,",
                "Un wo de Luft sik spegelt as dat Haf",
                "Un H\u00fcs' un B\u00f6m sik weegt as inne Wellen."
            ],
            [
                "Man h\u00f6rt keen Starbenslud as blot de Wanduhr.",
                "Dat sl\u00f6ppt int Hus un buten sl\u00f6ppt dat Feld.",
                "Blot wenn in Drom en H\u00f6hnerk\u00fcken st\u0119hnt,",
                "De op de grote D\u0119l to Middag slapt,",
                "So horkt de Kater oppen L\u0153hnstohl op,",
                "Un M\u00fcppe reckt sik, un de Hushahn buten",
                "Fragt lud wat dat bed\u00fc', de Kunsche kullert,",
                "Un ut dat Hunnhus kikt en rugen Kopp:",
                "Doch hebbt se sik mal reckt un all mal japt,",
                "So sackt se wedder ruhi dal to slapen."
            ],
            [
                "Dar s\u00fcnd keen Ogen apen as de twee.",
                "Doch kikt de ok herut as wenn se dr\u00f6mn",
                "Un wat betrachten inne blaue Luch \u2013",
                "Vellich Gedanken, de int Wide d\u00e4mmert,",
                "As man wul hett: dat Hart treckt achterna,",
                "De ganze Seel is op en grote Reis'",
                "Un sw\u0119vt umher un lett een m\u00f6d tor\u00fcgg.",
                "So sackt dat M\u00e4den in sik s\u00fclbn tohopen,",
                "Dat Kinn in Hand, un st\u00fctt de witten Arms,",
                "Un an de brunen Flechten spelt de Fingern. \u2013",
                "Mit eenmal fangt de Husklock an to rasseln",
                "Un sleit in drange Sl\u00e4g' de Middagsstunn:",
                "Dat M\u00e4den tuckt tohop un halt en Athen \u2013",
                "Un st\u00fctt sik wedder ruhi oppe Arms."
            ],
            [
                "Doch hett de Klock noch lang ni utvertellt,",
                "Dar springt en D\u0153r op babent Wiserblatt,",
                "En Mann herut un makt en depen Diener,",
                "En Dremast op, Kneeb\u00fcxen mit de Spangn:",
                "Denn snappt en Fedder in den Kasten binn',",
                "Un darmit klingt en ole Melodie,",
                "En Menewett ut v\u0153rige Jahrhunnert,",
                "So lud un krus un old un wunnerli,",
                "Man meen de Kneeb\u00fcx war der gliks na danzen.",
                "Doch merrn inn Triller fleit dat hell un scharp \u2013"
            ],
            [
                "Dat keem vun buten \u0153wert stille Korn! \u2013",
                "Noch mal un noch eenmal as vun en J\u00e4ger:",
                "Un as en Reh, so fahrt dat M\u00e4den op.",
                "Se buckt sik rasch un tisst sik ut dat Linnen,",
                "De Backen gl\u00f6ht \u0119r un de Ogen gl\u00e4nzt,",
                "De Bossen geit, man h\u00f6rt dat Hart er kloppen,",
                "Un doch is nix vun Angst in all dat Schrecken,",
                "Denn as ton Lachen kr\u00fcselt sik de Lippen.",
                "Se s\u00fcht sik rasch lank Jack un Kleed hendal,",
                "Strakt sik ant Haar un deit en Glup int Spegel",
                "Un kikt noch eenmal langs dat gr\u00f6ne Feld",
                "Mit grote Ogen na en l\u00fctten Punkt,",
                "De langs den Fotstig babn den Weten treckt,",
                "Un mit en Jauchzen klappt se inne Hann'",
                "Un fl\u00fcggt \u2013 en Vagel \u2013 ut de Sidend\u0153r:",
                "De Wanduhr sp\u0119lt alleen v\u0153r Mups un Kater. \u2013"
            ],
            [
                "In Hof is Schatten \u00fcnnern Appelbom,",
                "De wasst hier hoch as oppe Geest de B\u00f6ken,",
                "Un Krut un Unkrut hebbt der D\u0119g un Tier.",
                "Dar is keen Placken, nich en Str\u0119mel Land,",
                "De is besett vun safti gr\u00f6ne Kr\u00fcder,",
                "De as en Sammtd\u0119k oppe St\u00fccken liggt,",
                "Ut Gr\u00f6ben rankt un langs dat Water krupt,",
                "Um B\u00f6m un Port, um Plank un M\u00fcern dr\u00e4ngt,",
                "Un iwri wasst \u2013 bet inne Sidend\u0153r."
            ],
            [
                "J\u00fcs flog se op! un mit Geschrigg de H\u00f6hner,",
                "Un Heisters ut de Eschen um de Graff",
                "Un ut de D\u0153r dat M\u00e4den hell int F\u00fcer,",
                "Un s\u00fcnner Hot inn hitten S\u00fcnnschin rin,",
                "\u2013 Doch ahn Gewalt, as wat de Vageln makten.",
                "Se sw\u0119vt in lichten Schritt de Wurth hendal,",
                "De Br\u00fcgg her\u0153wer na den Appelhof",
                "Un mank de B\u00fcsch un Bl\u00f6m de Garn hentlank."
            ],
            [
                "Do tr\u0119 en hogen Burschen rut ut Korn",
                "In korte Jack un mit en Kluwerstaken.",
                "He geit in raschen Schritt noch \u0153wer'n Koppel,",
                "Dweer \u0153wert St\u00fcck, bet an den Appelhof:",
                "Nix as de brede Graff is twischen Beiden.",
                "Mit s\u0119kern Arms un Ogen sett he an",
                "Un deit en Satz un sw\u0119vt na anner Sit.",
                "Twee Arms un Ogen n\u0119hmt em in Empfang.",
                "Dat Gl\u00fcck is still \u2013 se treckt sik deep in Schatten. \u2013",
                "Summt dar de Im? S\u00fcnd dat de W\u00f6rner Klocken? \u2013",
                "Den S\u00fcnn liggt hitt opt Feld, in Garn is Schatten,",
                "Dat Korn bew\u0119gt sik lisen op un dal,",
                "Un ut den Blomhof kumt en lisen Fl\u00fcstern."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "2. De Vullmacht",
        "text": [
            [
                "Das lat in Harst, un \u0119ben graut de Dag,",
                "Hans Hansens Hofstell liggt noch deep in Dak,",
                "Un Smok un N\u0119wel op de ganze Marsch.",
                "Dat Hus is still un dot dat ganze Feld,",
                "Un nich en Lut to h\u00f6rn vun Minsch noch Veh."
            ],
            [
                "Un dochen geit al inne hoge D\u00f6rnsch,",
                "De grot un kold un fast noch d\u00fcster is,",
                "En Schritt as mit den Parmtick anne Wanduhr",
                "V\u0153rbi ant Finster j\u00fcmmer op un dal.",
                "He geit verdeept, un mummelt bi sik s\u00fclben,",
                "En olen Mann, doch steil un breet vun Schullern,",
                "Un mit en Schritt as schull de Borrn sik g\u0119ben.",
                "Un steit he dann un wann ant Finster still",
                "Un sch\u00fctt de Ogen langs den grauen Weg,",
                "De wit v\u0153rbi treckt twischen blanke Gr\u00f6ben,",
                "Un bald in Dunst un N\u0119wel sik verl\u00fcst,",
                "So s\u00fcht he ut de depen Folen rut,",
                "De Mund so breet, dat grise Haar to Barg:",
                "En Fremden muss he laten as en Isbar."
            ],
            [
                "Doch kumt keen Minsch, so oft he steit un s\u00fcht,",
                "Den Fotstig rop na't Hus, keen P\u0119rd den Fahrweg,",
                "Un Kener weer ok kam vun Ost un West,",
                "Vun W\u00f6rn bet T\u00fcnn', de kenn Herr Vullmacht Hansen,",
                "Sin breden Gang, sin Stock un Meerschum Pip.",
                "Denn jeden Markt un jede Wahl un Volen",
                "In ganzen Lann', un wenn't wat Wichtigs gev,",
                "Wo Macht un Wort un wo dat Geld regeer,",
                "Dar keem he noch toletz mit Pip un Stock,",
                "\u2013 He jag in Karriol un harr en Swarten, \u2013",
                "De Runzeln isern un dat Haar to Barg,",
                "Un d\u0119 den Utslag oder neem dat Wort."
            ],
            [
                "Wa war ni spraken as de K\u00f6nig keem",
                "Un langs den Karkhof na de W\u00f6rner Kark gung,",
                "De V\u0153gt un Deputeerten achteran,",
                "All bloten Kopp un hittli un verbistert,",
                "Un Kener wuss to spr\u0119ken wenn he frog!",
                "Swart vull vun Minschen weer de ganze Weg,",
                "De M\u00fcr un Likensteen, sogar de B\u00f6m;",
                "Do keem en Karriol an in Galopp",
                "Bet anne Karkhofsport, de Swarte damp:",
                "De Vullmacht sprung herut mit Pip un Stock.",
                "He gev den Eersten Besten Tom un T\u0153gel",
                "Un gung in breden Schritt de Trepp to h\u00f6ch.",
                "Do leep dat langs den Karkhof: Vullmacht Hansen!",
                "De Neegsten maken Platz un Alle seegen",
                "Wa he dar langs gung, steil as langs den Markt,",
                "Bet anne Karkend\u0153r, un trock keen Mien.",
                "Dar tr\u0119 he rin un steek de Pip in Tasch,",
                "Un as he wedder rut keem mit de K\u00f6nig,",
                "Do gung he bi em an in Hot un Stock",
                "Un snack mit em tor\u00fcgg as mit sins Liken,",
                "De Annern as de Deners achterh\u0119r."
            ],
            [
                "Hett he doch gar den K\u00f6nig do to Gast hatt",
                "Un em en Fr\u00f6hst\u00fcck g\u0119ben as en Graf,",
                "Hier in de s\u00fclwe Stuv wo he nu wannert,",
                "Un op de Grotend\u0119l un in den Pesel;",
                "Un in den Blomhof stunn en pr\u00e4chti Telt.",
                "Gott wuss wo all de Gl\u0153s' un Sch\u00fctteln h\u0119rkeem,",
                "De s\u00fclwern L\u0119peln un de golden Tassen,",
                "Un all de \u00c6werfloth an Win un Backwark,",
                "Mit richti fraren Is in hitten Summer!"
            ],
            [
                "Se s\u00e4n, en Wagen weer na Hamborg w\u0119n",
                "Un harr en K\u0153ksche halt mitsams de Saken:",
                "Dar lett man je v\u0153r Geld den D\u00f6wel danzen."
            ],
            [
                "Do gung he mit den K\u00f6nig op de Wurth",
                "Un wis' mit Fingern hin un h\u0119r de Gegend,",
                "As kunn he't al verschenken wat he seeg."
            ],
            [
                "Un dochen steit de Kath noch \u0153wern Weg",
                "Un em v\u0153r Ogen, mit de braken D\u0153r",
                "Un bliern Finstern, wo he ruter seeg",
                "Un r\u0153wer l\u0153hn as Jung, dr\u00f6g Brot in Hand:",
                "Sin Vader weer en l\u00fctten Arbeitsmann.",
                "Denn dach he, wenn he hungri weer un fror",
                "Un sik en Lock pu\u00df d\u0153r dat Is an't Finster",
                "Un \u0153wer hin den warmen Burhof seeg,",
                "Wo Sch\u00f6steen damp un Karn un Ammers kl\u0153tern:",
                "He wuss mal op un war mal grot un stark,",
                "\u2013 He f\u00f6hl al do de Macht in Arms un Harten \u2013",
                "Denn wull he't dwingn, un schull dat holn un br\u0119ken:",
                "De Hof war sin, un he wull Vullmacht warrn!"
            ],
            [
                "Nu is he't warn. Wos\u00fcck? \u2013 Is nich to seggn:",
                "Mit isern Willn, mit List un mit Gewalt,",
                "He hett dat dwungn, s\u00fch man de Ogen an,",
                "De Boss un Schullern, so ist gar keen Wunner.",
                "De Hof is sin, un mehr as een derto,",
                "Un wo he kumt, bef\u0119hlt he as Herr Vullmacht.",
                "Wat achter liggt dat weet he s\u00fclbn alleen,",
                "Un v\u0153r em keem noch nix, dat muss sik b\u00f6gen.",
                "So mag he denken, as he geit un gruwelt",
                "Un langs den Weg s\u00fcht oder na de Klock.",
                "De hett al mehrmals slan in drange Sl\u00e4g',",
                "Das helli Dag, un noch is nix to sehn."
            ],
            [
                "Do dukt der endli mank den Smok un N\u0119wel",
                "Wat L\u0119bndigs op, wat neeg un neeger kumt,",
                "Noch kum to sehn, doch steit de Vullmacht still",
                "Un mit en depen Athen seggt he: endli!"
            ],
            [
                "En Mann is dat, to P\u0119rd, en Mantel um,",
                "De ritt, as weer de Dod em oppe Hacken,",
                "V\u0153r\u0153wer l\u0153hnt, den depen Fahrweg lang,",
                "Dat Slick un Slamm in grote Paltens fleegt."
            ],
            [
                "He b\u00f6gt int Dor un jagt den Hof herop,",
                "As vun en K\u00f6hlfatt dampt dat vun dat P\u0119rd;",
                "Dat hollt. En hogen Burschen swingt sik raf,",
                "Wat lennlahm, un bedeckt mit Klei un Slick,",
                "As harr he Lehm tor\u0119den bi en Tegler."
            ],
            [
                "Dat P\u0119rd is hier to Hus un s\u00f6cht den Stall,",
                "De R\u00fcter l\u00fcfft de M\u00fctz un nimmt sin Mantel,",
                "De Sw\u0119p in Hand, un as he geit un steit,",
                "\u2013 Dat Argste trampt he w\u0119glangs vunne F\u00f6t, \u2013",
                "Kumt he in D\u00f6rnsch un op den schrubbten Fotborrn."
            ],
            [
                "\u00bbNa\u00ab, seggt de Vullmacht, \u00bbReimer, kumst du endli?",
                "Wa hett di't gan? De Ossen s\u00fcnd berkofft?\u00ab"
            ],
            [
                "Verkofft, un gut! ik kreeg den M\u00e4kler fat,",
                "D\u00f6rti Ducaten st\u00fcckwis' d\u0153r de Bank,",
                "Geld bi de Waar, in Speetsch, un Maandag L\u0119wern,",
                "Dat Geld per Post, de Commiss\u00e4r hett Opdrag."
            ],
            [
                "\u00bbDe Wetenkopmann?\u00ab",
                "Is en slauen Schurk!",
                "Nich mal en R\u00fcggkop, anners harr ik't wagt,",
                "Ok mit en Schaden, un v\u0153r baar dat wegslan.",
                "He harr al sch\u0119pt, de Weten leeg in England,",
                "Nix harr he oppen Spiker, nich en Spil,",
                "Un klagen kunn ik op min Vullmacht ni,",
                "Ok geit't in Hamborg langsam bi de Maatschapp.",
                "Do heff ik r\u0119den, wat de Vossen kunn,",
                "Um jo in Gl\u00fcckstadt rechter Tid to kam,",
                "In N\u0119wel kunn de Telegraph ni teken."
            ],
            [
                "\u00bbUn dropst em noch?\u00ab",
                "Weer \u0119ben \u00fcnner S\u0119gel!",
                "\u00bbDen D\u00f6wel, seggt de Vullmacht, wat en Streich!\u00ab"
            ],
            [
                "He harr de letzte Rappsaat g\u00fcstern ladt,",
                "Denn glik clareert, noch en Matrosen h\u00fcrt",
                "Un rutbugseert, den Curs na Amsterdam.",
                "Ik hast un f\u00f6hl mal bi den Juden v\u0153r,",
                "De Ladung baar un op en Slump to sliten:",
                "De trock de Schullern: Seep un Tallig sacken,",
                "Dat \u00d6l war s\u0119ker flau, wer d\u00f6ss wat wagen?"
            ],
            [
                "\u00bbDar sleit dat Wetter in!\u00ab seggt do de Vullmacht,",
                "Un geit in groten Schr\u0119den op un dal.",
                "\u00bbGeld mutt der h\u0119r! \u2013 Denn must du glik na Kiel!\u00ab",
                "Seggt he un stoppt op eenmal in sin Gank",
                "Un s\u00fcht na Eer, un denn den Burschen an,",
                "Denn na de Uhr: \u00bbTwee Stunn' kannst du di raun!",
                "Itt eerst un drink, denn lat den Schimmel sateln,",
                "Ik s\u00fclbn will noch na Gl\u00fcckstadt mit den Swarten.",
                "Segg min Avkat in Kiel, Geld war der kam,",
                "He muss mi Aschbarg holn, keem wat der keem! \u2013",
                "Nu lat di Kaffe bringn un legg di dal;",
                "Klock n\u0119gen b\u00fcst du klar un kriggst Besched!\u00ab",
                "He wennt den R\u00fcgg un wandert wedder los,",
                "Un langsam geit de Anner ut de D\u0153r."
            ],
            [
                "De Stuv is optreppt, un de Trepp is sch\u00fcrt,",
                "Un ok de V\u0153rd\u0119l as en K\u0153kendisch,",
                "Bet op sin Sp\u00f6r, de al en M\u00e4den opnimmt.",
                "De s\u00e4 em sacht un fr\u00fcndli guden Morgen:",
                "Mamsell weer achter inne l\u00fcttje Stuv",
                "Un Kaffe warm, he weer wul m\u00f6d un hungri?",
                "Un teken mit de Hand de D\u0119l hintlank."
            ],
            [
                "Do gung he, wenn ok stif, mit raschen Schritt",
                "Nan achtern, wo en D\u0153r sik apen d\u0119;",
                "Dar seeg en Kopp mit brune Flechden rut,",
                "De warn de Backen roder as he keem,",
                "De Ogen s\u00e4n noch mehr as guden Morgen."
            ],
            [
                "Is heemli Lev ni s\u00f6ter as dat Gl\u00fcck?",
                "Un Lev un List is starker as Gewalt,",
                "Se dr\u0119pt un rovt en s\u0119li Ogenblick,",
                "Wa kort he is: he f\u00fcllt dat L\u0119ben ut.",
                "Na Lengn un Luern kumt he as de S\u00fcnn,",
                "Un Furcht un Angsten l\u00f6s't he all in Freiden."
            ],
            [
                "\u00bbWa hett di't gan? \u2013 Gottlof, so b\u00fcst du dar!\u00ab",
                "Un ruhi sett se sik un seht sik an.",
                "Doch Reimer seggt: De Ol is as en Steen!",
                "Weer't ni din Vader, heel ik dat ni ut.",
                "Ik b\u00fcn as gar, heff r\u0119den Dag un Nacht,",
                "Un mutt doch h\u00fct noch wedder los na Kiel.",
                "Und dochen is't umsunst, dat kann ni gan.",
                "Dat gift doch Dingn de nich to b\u00f6gen s\u00fcnd:",
                "Wat will he mit en Eddelhof in Holsteen?",
                "He's obsternatsch, de Ehrgiz makt em blind,",
                "He s\u00f6cht v\u0153r di wul na en Grafens\u0153n.",
                "Mi slitt he op un stellt mi denn in Eck;",
                "So lang se v\u0153rholt brukt he Kopp un Knaken,",
                "As weern se ganz mit Murk un Br\u0119gen sin,",
                "En Speculeermaschin, wo he op sp\u0119lt,",
                "Un nich mal richti, blot ut leidi Stolt,",
                "As wuss un weer ik nix, un seeg doch Allens,",
                "Mutt Allens sehn, denn ahn mi kann he nix,",
                "Vertrut mi Allns un schufft mi denn to Sit,",
                "Noch j\u00fcmmer as en arm Perzeptersjung:",
                "Dat is to arg!",
                "Un darbi steit he op,",
                "St\u00f6tt Tass un Brot to Sit un geit na D\u0153r."
            ],
            [
                "Do kumt dat M\u00e4den lisen op em to,",
                "Se leggt \u0119rn weken Arm em anne Schuller,",
                "So hoch se is, se langt man \u0119ben an,",
                "Un s\u00fcht em inne Ogen rop so fram,",
                "Un fat em mit de anner Hand un seggt:"
            ],
            [
                "Min Vader is dat! \u2013 Weest du wat ik li'?",
                "Un b\u00fcn sin Dochder! \u2013 s\u00fch! un mutt doch swigen",
                "Un h\u0153pen! denn du b\u00fcst un blifst min Allens!",
                "Un schall't ni w\u0119n, Gotts Will is't doch toletz,",
                "So b\u00f6g ik mi \u2013 w\u0119s' du nu doch ni st\u00f6rrsch,",
                "Dat ik ni sitt as mank twee harre Steen!",
                "Wat kann ik anners w\u0119n as j\u00fcmmer din?"
            ],
            [
                "De Backen ward \u0119r bleek un blank de Ogen,",
                "As se em sachen b\u0119dt \u2013 man kennt den Ton,",
                "De snack Een ehr as kranke Kind to Ruh;",
                "Dar brennt ok noch keen Wunn', de de ni sm\u00f6dt."
            ],
            [
                "He b\u00f6gt sik as de S\u00fcnner v\u0153r de Unschuld,",
                "Doch as de Trost na alle M\u00f6g un Qual,",
                "Un as en Schutz v\u0153r alle Stolt un S\u00fcnn,",
                "So treckt he \u0119r mit beide Arms ant Hart",
                "Un k\u00fcsst de Ogen un den framen Mund. \u2013"
            ],
            [
                "Twee Stunn' so is dat l\u0119bndi oppe Hofstell.",
                "Dar s\u00fcnd al Wagens w\u0119n un L\u00fcd to Fot,",
                "En Kopmann to en Burstell inne Marsch,",
                "Nich Hansen sin \u2013 doch dat is eenerlei,",
                "Wat k\u00f6pli is, is sin, em m\u0153t se kam. \u2013",
                "Denn weern der Deputeerten vun en Burschop,",
                "De Strit hebbt mit't Gericht, dar sitt he achter,",
                "Gewalt un Unrecht hasst he op den Dod. \u2013",
                "De sch\u00fcchtern Ole weer en l\u00fctten Schoster \u2013",
                "De Vullmacht hett w\u00fcck H\u00fcsen inne Heid,",
                "Blot v\u0153r en Nothfall, dat he B\u00f6rger is \u2013",
                "De b\u0119 um Nasicht \u2013 dat heel hart vundag',",
                "De Vullmacht harr keen Guden, meen de Ole. \u2013",
                "Doch dach de Amtsbad in sin roden Rock:",
                "Ut uns Herr Vullmacht weer ni klok to warrn!",
                "He l\u00f6v, dat weern Decreten un nix Godes",
                "Wat he em broch, de Secretair harr munkelt",
                "Vun so v\u0119l Dusend, vun Concurs un Pann':",
                "Un j\u00fcs vun Morgens weer he blid as selten,",
                "Un gev em noch en Dr\u00fcttel v\u0153r sin M\u00f6g!",
                "Den steek he in, un dach noch bi sik s\u00fclben:",
                "Dat's doch en Herr as weni anner s\u00fcnd:",
                "Dat wull he ok den Secretair noch bibringn!"
            ],
            [
                "Nu kamt der Ossen, de der dampt un br\u00fcllt,",
                "En Driwer bi se mit en leddern Geldkatt.",
                "De Vullmacht kumt herut un tellt se \u0153wer,",
                "Un winkt de Knechts, un langsam drivt se fort",
                "In Slick un Lehm, swarf\u00e4lli un bed\u00e4chti."
            ],
            [
                "Denn bringt de Knechts en Schimmel un en Swarten",
                "Mit en Karjol, de Vullmacht smitt sik rin,",
                "Un Reimer swingt sik op in nie Kledaje, \u2013",
                "Un v\u0153rwarts geit dat langs den depen Weg. \u2013"
            ],
            [
                "Dar steit dat M\u00e4den inne hoge D\u00f6rnsch,",
                "Se is alleen un s\u00fcht de beiden na,",
                "Dat Kinn in Hand, de Ogen deep un truri.",
                "Nu tw\u0119lt de Weg, na't S\u00fcden dampt de Swarte,",
                "Nan Osten na de Heid de Schimmel rop.",
                "Vun Een nan Anner gat \u0119r d\u00fcstern Ogen,",
                "Vun Een tum Annern lengt un s\u0119hnt \u0119r Hart.",
                "O, dat de W\u0119g se ut enanner f\u00f6hrt!",
                "Is dat dat Schicksal? N\u0119wel deckt de Feern,",
                "Een um de Anner dukt se op un \u00fcnner, \u2013",
                "Un dot un eensam is dat wide Feld."
            ],
            [
                "\u0118r Ogen smart, \u0119r Seel is dump un swar.",
                "Dat summt vun feern \u2013 vellicht de W\u00f6rner Klocken?",
                "Dat's Warkeldag, se bringt wul Een to Rau.",
                "Och, weer se't s\u00fclbn! Vellicht weer't so am besten! \u2013",
                "Un truri sackt se dal un weent sik satt."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "3. Dat Schicksal",
        "text": [
            [
                "\u0118bn is de Hadbar kam, he's oppe Sch\u00fcn,",
                "He wannert langs de F\u00f6st un kikt int Nest.",
                "Dat's wat verfulln; he stellt sik op klappert:",
                "Das doch je Fr\u00f6hjahr na en harren Winter!",
                "De Lurken singt, de Luf is hoch un wittli,",
                "En echt Gew\u00fclv ut Steenbr\u00fcgg, s\u00fcden op,",
                "Warm awer scharp, Een sl\u00e4pert Kopp un Hart,",
                "As in en Dusel h\u00f6rt man Spree un Kiwitt. \u2013",
                "Dat Feld is ok noch, as en Vett des Morgens,",
                "Wat tuseli, wo Snee un Winter raut hebbt,",
                "Doch iwri platschert all de l\u00fctten Water",
                "In R\u00fcnn' un Rilln, ut Mus- un Mullwarpsl\u00f6cker,",
                "Un klar s\u00fcnd B\u0119k un Gr\u00f6ben bet ton Grund.",
                "Wa lacht dat eerste Gr\u00f6n ni anne Kanten,",
                "Un hin un wedder lurt en Botterblom,",
                "Un Wippsteert h\u00fcppt behenn' vun Priel to Priel,",
                "Un Spatz int D\u00f6rp hollt Klubb un r\u00e4soneert.",
                "De Larm stickt an, as Lachen: Kinner singt,",
                "Dat Fr\u00f6hjahr hett en ganz besunnern Ton,",
                "Sogar de G\u00f6s' un Kreiden passt der mank."
            ],
            [
                "De Klocken ok?",
                "Das schudri! j\u00fcs int V\u0153rjahr",
                "Ut S\u00fcnn un Hoffnung in de d\u00fcstre Kul!",
                "Un dochen gr\u00f6nt de Karkhof meist am eersten,",
                "Un de der na blivt tr\u00f6st de milde Tid. \u2013"
            ],
            [
                "De Toch geit langsam, dat s\u00fcnd v\u0119le Wagens,",
                "En d\u00fcstre K\u0119d, man s\u00fcht dat Enn' ni af.",
                "De eersten treckt al S\u00fcden v\u0153r de Kath",
                "Un kamt hier bald ann Fotstig umme Eck,",
                "Un noch is't as en Klun op Wurth un Hofstell,",
                "Un j\u00fcmmer b\u00f6gt v\u0153rsichti een ut Dor."
            ],
            [
                "Dar steit de K\u0153thners S\u0153n un s\u00fcht se to,",
                "En l\u00fctten Kruskopp mit de M\u00fctz in Nack,",
                "He bu't en Dik un fahrt sik Eer inn Schuflad.",
                "Nu hollt he still un kikt mit grote Ogen;",
                "Ob he wul denkt, he will mal Vullmacht warrn?",
                "Dat is't ni weerth, min Jung, ga hin un sp\u0119l,",
                "Bu du din Welt, un lat de annern trecken,",
                "De Vullmacht un dat Gl\u00fcck s\u00fcnd tweerlei!",
                "Hest wul dat Sark sehn mit den smucken Kranz?",
                "Un de der achter fahrt? wa seht se ut!",
                "Twee Ekenst\u00e4mm, de een in vuller Kraft,",
                "Utweddert is de Ole an sin Sit,",
                "Nu beide drapen vun des\u00fclwe Blitz,",
                "Un beide slagen vun des\u00fclwe Slag,",
                "B\u00f6gt as se sitt, de stolte Kopp na Eer,",
                "Un all \u0119r H\u0153pen op den Weg to Grav:",
                "Hans Hansen is dat un de junge Reimer."
            ],
            [
                "De Ol is as en Steenbild wat man fahrt,",
                "En Hot derop st\u00fclpt un en Mantel umhungn,",
                "De Ogen stier, so fahrt se mit em hin.",
                "Keen Thran, keen Mien, he s\u00fcht man na dat Sark,",
                "Wat v\u0153r em an in warmen S\u00fcnnschin spegelt.",
                "So seeg he al sit W\u0119ken op \u0119r Bett,",
                "De dar nu ruht, un op \u0119r bleken Lippen,",
                "Ob se wat w\u00fcnsch un wull, wenn se se r\u00f6hr,",
                "Bi Nacht un Dag, keen Wink keem in sin Ogen,",
                "Bet se se tod\u0119 to den l\u00e4ngsten Slap;",
                "Do sack he ok in Slummer op sin Armstohl. \u2013",
                "N\u00f6s hett he stan an't Finster un herutsehn.",
                "Nu fahrt he achteran un s\u00fcht opt Sark."
            ],
            [
                "Dat Ungl\u00fcck hett em drapen as en Wedder,",
                "Slag \u0153wer Slag, dat harr em doch ni b\u00f6gt,",
                "Dat leet sik \u0153werwinn' mit isern Willen,",
                "Dat harr sin N\u00fccken, meen he, as dat Spill,",
                "Un ewig kunn't ni durn, so war't sik wenn'.",
                "He harr sin Schipp verlarn, sin Ladung tosett,",
                "Vunt Gl\u00fcck bedragen un vun slechte L\u00fcd,",
                "Do weer he brutt un egensinni warn,",
                "Harr kofft un verkofft, wagt un wedder wagt,",
                "Sik hier vertifft un dar sik \u0153werilt,",
                "Ut Stolt behaupt un denn ut Noth versleidert,",
                "Bi Juden lehnt um Christen to betalen,",
                "Fotisen l\u00f6s't un Handschelln wedder nam,",
                "Toletz Credit un Totrun \u0153werspannt,",
                "Un as en hitzi Sp\u0119ler, blind un trotzi,",
                "Den Dum sett op en eenzi hoge Kart:",
                "He harr en Eddelgut int Holsten kofft,",
                "Nu stunn't derop: en Jahr lang dat to holen,",
                "De Creditors de Ogen totodr\u00fccken;",
                "N\u00f6s much dat stuben, he harr Geld in Hann',",
                "Ob sin, ob anner \u2013 he verstunn't to bruken!"
            ],
            [
                "Doch anners is't mit Krankheit un de Dod.",
                "De kenn he nich, de harr he nich in R\u0119ken,",
                "De keem em as en Unheil \u0153wer Nacht,",
                "As wenn de Borrn em b\u0119v, de Eer sik sch\u00fctter,",
                "Wo he op bu't un gan mit s\u0119kern Knaken.",
                "Do st\u00f6rtt he hin, do gung dat mit em rund,",
                "Do leet he't gan un fat ni na de Speken,",
                "Dar feil em Enn' un Anfang un dat Leid.",
                "He harr man l\u0119vt un str\u0119vt un lenkt un st\u00fcrt,",
                "An Himmel seeg he nix, ni St\u00fcr noch Haken,",
                "Un mit sin Dochder weer sin Welt to Enn'.",
                "De Junge harr dat sehn, harr h\u0153pt un twifelt,",
                "Doch eerst mal rett' un holen wat he kunn.",
                "Un as de Ol nu seet as bi en Schippbruch,",
                "Un Wind un Wellen inne S\u0119geln sp\u0119ln,",
                "Neem he dat Ror op egen Hand to faten,",
                "Un jag dat oppen Strand, um wat to bargen.",
                "Concurs keem \u0153wert Gut, he koff de Burstell,",
                "He ree un fahr vun Kiel na Hamborg rum,",
                "Weer j\u00fcmmer oppe Landstrat un mank L\u00fcden,",
                "Un m\u00f6tt un heel, wat man to m\u00f6ten weer."
            ],
            [
                "Doch as he nu toletz ut Holsten keem,",
                "Tor\u0119den un tor\u0119ten op sin Schimmel,",
                "Un ili hinjag langs de wide Marsch:",
                "Do klopp dat Hart em twischen Angst un Freiden,",
                "Do dach he an den Hof, de nu sin egen,",
                "De Garn un Blomhof un sin heemli Gl\u00fcck, \u2013",
                "Doch nich v\u0153r sik, v\u0153r Een de em de leefste,",
                "De v\u0153r em lee un sorg so lang se kunn,",
                "Vellicht v\u0153r em opt Krankenlager leeg;",
                "Denn richti weer se mank twee harre Steen,",
                "Un wul to week un gut w\u0119n un todr\u00fcckt;",
                "De harr he do verlaten inne Noth,",
                "Um Hus un Hav to retten un to bargen:",
                "Nu harr he't dwungn, weer se em nu man bl\u0119ben,",
                "So f\u00f6hl he Kraft dat Swarste d\u0153rtosetten,",
                "Ut Brand- un Strandgut, wat der bl\u0119ben weer,",
                "En Schipp to buden, weer dat noch so enk,",
                "Wat wul de Dree mit Ehren dr\u0119gen schull.",
                "So keem he an, un funn \u0119r as en Lik.",
                "Nu fahrt he achterna un s\u00fcht opt Sark."
            ],
            [
                "Dat Gl\u00fcck is blind. H\u00f6r man de W\u00f6rner Klocken!",
                "Wa kumt de Ton ni lisen \u0153wert Feld!",
                "Wer h\u00f6rt dat rut, ob v\u0153r en braken Hart,",
                "Ob v\u0153r een, wat in Lust un Hoffnung lacht?"
            ],
            [
                "Hoch \u0153wer alle treckt de V\u0153rjahrshimmel,",
                "As j\u00fcmmer blau, as j\u00fcmmer deep un klar;",
                "De Kinner singt, de Bl\u00f6m un Vageln kamt,",
                "Un ruhi kumt de Dag un geit to Rau."
            ],
            [
                "Doch inne Deep, wo Og un Ohr ni hinreckt,",
                "Dar, h\u0153pt wi, is de Hand de Allens hollt,",
                "Dar, h\u0153pt wi, is de Hand de Allens l\u00f6s't:",
                "So lat uns tr\u00f6stli wandeln bet to Enn'."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "1. Dat Hus",
        "text": [
            [
                "Verst\u0119ken mank Eschen dar steit en l\u00fctt Hus,",
                "Da's Abends so sachen, dar r\u00f6hrt sik keen Mus,",
                "Dar schint ut de Bl\u0153der en Licht rein so blank,",
                "En Olsche in L\u0153hnstohl, un Se op de Bank."
            ],
            [
                "Dat schint mi in Ogen, dat treckt mi in Sinn,",
                "Dat treckt mi in Schummern so heemli derhin,",
                "So warm un so luri, weet s\u00fclm ni wos\u00fcck \u2013",
                "Ik sta \u00fcnnert Finster un frei mi un kik."
            ],
            [
                "Un sitt wi to snacken umt Licht oppe Bank,",
                "So schint mi \u0119r Backen noch eenmal so blank,",
                "Denn is dat so ruhi, denn r\u00f6hrt sik keen Mus:",
                "O, kunn ik der bliben, un muss ni to Hus!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "2. De Garn",
        "text": [
            [
                "L\u0119ben \u2013 och! \u2013 wa ist ni sch\u00f6n!",
                "Dod is wul so swar!",
                "Un de Karkhof is so neeg,",
                "Dicht an unsen Garn."
            ],
            [
                "Seeg ik na de Kr\u00fcz un Steen,",
                "Seeg ik na de Maan,",
                "H\u00f6r ik sach de Karkenklock",
                "Still un truri gan."
            ],
            [
                "Och! un dochen r\u00fckt de Blom,",
                "Un min Hart dat sleit!",
                "S\u00fch! un \u00fcnnern Appelbom,",
                "S\u00fch, mal, wull dar steit!"
            ],
            [
                "Kumm, dat L\u0119ben is so sch\u00f6n!",
                "Dod is wul en Drom.",
                "Lat uns \u0153wern Karkhof sehn",
                "Mank de B\u00fcsch un Blom'."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "3. De ol Wichel",
        "text": [
            [
                "Denn klopp man ant Finster,",
                "Denn klopp du man sacht,",
                "Dat D\u00f6rp liggt to slapen",
                "Un still is de Nacht."
            ],
            [
                "Denn klopp man ant Finster,",
                "Man sacht anne Rut,",
                "Ik h\u00f6r di int Slapen,",
                "So kam ik herut."
            ],
            [
                "De Garn is so ruhi,",
                "De Maan is so blank,",
                "Kumm sacht, kumm vunnacht,",
                "Kumm de Stig man hentlank!"
            ],
            [
                "Dar steit de ol Wichel,",
                "Dar\u00fcnner de Steen,",
                "Un beid w\u00fcllt wi sitten,",
                "Nan H\u0119ben rop sehn."
            ],
            [
                "Un beid w\u00fcllt wi snacken",
                "So heemli, so sacht,",
                "Un n\u00fcmms schall dat w\u0119ten,",
                "As Maan un de Nacht."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "4. Voer Doer",
        "text": [
            [
                "Lat mi gan, min Moder sl\u00f6ppt!",
                "Lat mi gan, de W\u00e4chter r\u00f6ppt!",
                "H\u00f6r! wa schallt dat still un sch\u00f6n!",
                "Ga! un lat mi smuck alleen!"
            ],
            [
                "S\u00fch! dar liggt de Kark so grot!",
                "An de M\u00fcr dar sl\u00f6ppt de Dod.",
                "Slap du sund un denk an mi!",
                "Ik dr\u00f6m de ganze Nacht vun di."
            ],
            [
                "Moder lurt! se h\u00f6rt't gewis!",
                "Nu's genog! \u2013 ad\u00fcs! ad\u00fcs!",
                "Morgen Abend, wenn se sl\u00f6ppt,",
                "Bliv ik, bet de W\u00e4chter r\u00f6ppt."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "To Bett",
        "text": [
            [
                "Wa m\u00f6d un wa slapri,",
                "Ik sol noch de Hann':",
                "Ik weet ni \u2013 wat b\u0119 ik?",
                "Ik denk an Jehann!"
            ],
            [
                "Wa m\u00f6d un wa slapri,",
                "Un d\u00fcster de Nacht:",
                "Ik seeg em mit Ogen,",
                "As stunn he un lach."
            ],
            [
                "So blid un so fr\u00fcndli \u2013",
                "Och! mak ik se to,",
                "So s\u00fcht em min Hart noch,",
                "As lach he mi to."
            ],
            [
                "Ik dr\u00f6m wul int Waken,",
                "Ik weet ni, wos\u00fcck:",
                "Ik weet ni, schullt S\u00fcnn' w\u0119n? \u2013",
                "Och n\u0119! das dat Gl\u00fcck!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "1. Goldhahn",
        "text": [
            [
                "Dar sitt en l\u00fcttjen Vagel,",
                "So g\u0119l as Gold,",
                "De singt, dat schallt so lusti",
                "D\u0153r Busch un Holt."
            ],
            [
                "Swig still, du l\u00fcttje Vagel,",
                "Un fleeg mal hin!",
                "Dar eitst v\u0153r l\u00fcttje Finster",
                "Heel hoch en Linn'."
            ],
            [
                "Dar sitt un sing so lusti,",
                "Un pass mal op!",
                "Dar kikt ut l\u00fcttje Finster",
                "Gewiss en Kopp."
            ],
            [
                "Hett goldeng\u0119le Lucken,",
                "Singt \u0119bn so sch\u00f6n,",
                "Ik l\u00f6v, se hett ok Fl\u00fcnken:",
                "Kannst du't wul sehn?"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "2. De Duv",
        "text": [
            [
                "Wo is din Vadershus,",
                "Wo is de Port?",
                "\u00bbButen, dat D\u00f6rp to Enn',",
                "Buten den Ort.\u00ab"
            ],
            [
                "Wo is din Kamerd\u0153r,",
                "Wo is din Stuv?",
                "\u00bbBaben na't Finster rop",
                "Rankt sik en Druv."
            ],
            [
                "Kumm du um Merrennacht,",
                "Kumm du Klock een:",
                "Vader sl\u00f6ppt, Moder sl\u00f6ppt,",
                "Ik slap alleen."
            ],
            [
                "Kumm anne K\u0153kend\u0153r,",
                "Kumm anne Klink:",
                "Vader meent, Moder meent,",
                "Dat deit de Wind.\u00ab \u2013"
            ],
            [
                "Baben nan Finster rop",
                "Rankt sik en Druv:",
                "Achter dat Sw\u00f6lkennest",
                "Bu't en witte Duv!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "3. Nachtr\u00fcter",
        "text": [
            [
                "Bi' ik keen Sadelp\u0119rd, bruk ik keen Tom,",
                "Pl\u00fcck ik min Ritpitsch af uten Wichelbom!"
            ],
            [
                "Nachtens wennt d\u00fcster is, stormt dat un ras't,",
                "Min is dat beste P\u0119rd, wat de Wischen gras't!"
            ],
            [
                "Black, reck de Poten ut! fleeg as de Wind!",
                "Drigg mi d\u0153r Storm un Nach bet min leefste Kind!"
            ],
            [
                "Weest du wa't Finster klickt? weest du wa't deit?",
                "Spring ik bi Leefste rin, spring du na de Weid! \u2013"
            ],
            [
                "Lusti is't L\u0119ben ahn T\u0153gel un Tom!",
                "Vageln pl\u00fcckt K\u00fcrschen: wokeen h\u00f6rt de Bom?"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "1. Vullmacht sin Tweschens",
        "text": [
            [
                "Wat gluddert in Blomhof un lacht achtern Tun?",
                "De Vullmacht sin Tw\u0119schens, de Witt un de Brun."
            ],
            [
                "De Vagt un de Schriwer gungn \u0119ben v\u0153rbi,",
                "Weer j\u00fcs as en Beert\u00fcnn mit H\u0153nken derbi."
            ],
            [
                "Wa lach do de Brune un sch\u00fcttel de Haar:",
                "Du kriggst mal de Krumme, schast sehn, noch vuntjahr!"
            ],
            [
                "Wa lach do de Witte un klapp inne Hann':",
                "Du kriggst mal de Dicke, de Dicke ton Mann! \u2013"
            ],
            [
                "Ik kik d\u0153r de Paten un heff mi bedacht:",
                "Wat much ik denn, Schriwer w\u0119n \u2013 oder de Vagt?"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "2. T\u00f6f mal",
        "text": [
            [
                "Se is doch de stillste vun alle to Kark!",
                "Se is doch de sch\u00f6nste vun alle to Mark!",
                "Se weekli, so bleekli, un de Ogen so grot,",
                "So blau as en H\u0119ben un deep as en Sot."
            ],
            [
                "Wer kikt wul int Water, un denkt ni sin Deel?",
                "Wer kikt wul nan Himmel, un w\u00fcnscht sik ni v\u0119l?",
                "Wer s\u00fcht \u0119r in Ogen, so blau un so fram,",
                "Un denkt ni an Engeln, un allerhand Kram?"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "3. Wahr di!",
        "text": [
            [
                "Se is so frisch, as weert en Tulk,",
                "Se is so licht, as weert en Wulk,",
                "Se is so flink, as weert en Swulk,",
                "Un krall as Flissendrath.",
                "En Wichel is ni half so slank,",
                "En Pappel is ni half so rank,",
                "Un nich en Bark so witt un blank,",
                "As se in S\u00fcnndagsstaat."
            ],
            [
                "So h\u00fcppt en Steilitsch langs de Heid,",
                "So springt en Elamm op de Weid,",
                "Un de se s\u00fcht, de hett sin Freid,",
                "Un kikt sik redi dun. \u2013",
                "Ik b\u0119 di, h\u00f6 din Ogen, Fr\u00fcnd!",
                "Se's doch as all de Annern s\u00fcnd,",
                "Se dreiht sik as en K\u00fcselwind \u2013",
                "Un wupp di! liggst in Tun."
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "4. Verlarn",
        "text": [
            [
                "Sin Moder geit un jammert,",
                "Sin Vader wischt de Thran,",
                "Ik melk de K\u00f6h un f\u0119g de Stuv,",
                "Mi lat se stan un gan."
            ],
            [
                "De Nawers kamt to tr\u00f6sten",
                "Un snackt en hartli Wort,",
                "Un wenn se tr\u00f6st, un wenn se weent,",
                "Slik ik mi truri fort."
            ],
            [
                "Des Abends inne Kamer",
                "Bi depe d\u00fcstre Nach,",
                "Denn ween ik all de Laken natt,",
                "Bet an den hellen Dag."
            ],
            [
                "Se hebbt je noch en annern,",
                "Se hebbt je noch en S\u0153n:",
                "Ik heff je nix as bittre Thran,",
                "Un mutt se heemli ween'n."
            ],
            [
                "Un kamt sin Kameraden",
                "Un seggt, wa brav he weer,",
                "So mutt ik rut alleen nan Hof,",
                "Un legg mi anne Eer."
            ],
            [
                "Mi d\u00fcnkt, ik h\u00f6r dat Scheten,",
                "Un wa de Kugeln fallt,",
                "Mi d\u00fcnkt, ik h\u00f6r, he r\u00f6ppt, he r\u00f6ppt:",
                "Min Anna, kumm man bald!"
            ]
        ]
    },
    {
        "author": "Groth, Klaus",
        "authorRef": "pnd:118542699",
        "publicationDate": "1968",
        "title": "Minnes\u00e4nger",
        "text": [
            [
                "Das Laub beginnet fallen,",
                "Und Winter naht mit Macht.",
                "Ergeht an dich die Frage:",
                "Was hast du f\u00fcr dich bracht?"
            ],
            [
                "Hast du der rothen \u00c4pfel?",
                "Hast du der s\u00fc\u00dfen Birn?",
                "Hast du voll goldner Halme",
                "Die Scheuern bis zur Firn?"
            ],
            [
                "Hast H\u00f6lzer auf dem Boden?",
                "Im Keller s\u00fc\u00dfen Trunk?",
                "Dann f\u00fcrcht dich nicht zu sehre,",
                "F\u00fcrrath hast du genung."
            ],
            [
                "Ich sah die Liljen bl\u00fchen,",
                "Dazu die Heideblum,",
                "Die Nachtigall im Walde",
                "Die sang des Maien Ruhm."
            ],
            [
                "Da bl\u00fchte mein Gem\u00fcthe",
                "Allauf aus schwerem Leid,",
                "Gemahnte mitzusingen",
                "Des Maien Herrlichkeit."
            ],
            [
                "Und sangen wir selbander,",
                "Frau Nachtigall und ich.",
                "Da nahm sie aber Fl\u00fcgel",
                "Und flog zum Himmelrich."
            ],
            [
                "Und flog zum blauen Himmel,",
                "Sah fr\u00f6hlich allumher,",
                "Und flog zu neuen Blumen",
                "Gen S\u00fcden \u00fcber Meer."
            ],
            [
                "Nun stand ich fast betroffen",
                "Und rief: Frau Muhme, halt!",
                "Da stand ich ganz alleine",
                "Zu singen in dem Wald."
            ],
            [
                "Es fehlt mir sehr an Schwingen,",
                "Sonst fl\u00f6g ich gerne mit,",
                "Sonst fl\u00f6g ich mit gen S\u00fcden,",
                "Wenn ich zwei Fl\u00fcgel h\u00e4tt."
            ],
            [
                "Ich habe schier vers\u00e4umet",
                "Der Fr\u00fcchte einzufahn.",
                "Doch der die Liljen kleidet,",
                "Wird mich nicht durfen lan."
            ]
        ]
    }
]